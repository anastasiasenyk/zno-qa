      ІСТОРІЯ
навчальний посібник для підготовкиУКРАЇНИ
     до річного оцінювання та ДПА

     Цей посібник створений відповідно до модифікованої
   (спрощеної) програми з історії України (Наказ Міністерства
         освіти і науки України No 701 від 16.05.2024 р.)
---
Історія України. Навчальний посібник / О. Охредько, В. Майорський,
Л. Коломєєць. — Київ: Центр громадянської просвіти «Альменда», 2024.
— 70 с.

Автори: Олег Охредько, Вячеслав Майорський, Лариса Коломєєць.
Верстка та дизайн: Максим Афанасьєв.
Обкладинка: Вікторія Березіна.

Цей посібник створений відповідно до модифікованої (спрощеної) про-
грами з історії України (Наказ Міністерства освіти і науки України № 701
від 16.05.2024 р.) і адресований тим учням та ученицям, які пропустили
навчання або навчалися не за українськими освітніми програмами про-
тягом тривалого періоду, а також усім, хто має необхідність надолужити
або повторно опрацювати навчальний матеріал.

Посібник підготовлено Центром громадянської просвіти «Альменда»
(ЦГП «Альменда»).

Забороняється відтворення та використання будь-якої частини цього
матеріалу в будь-якому форматі, включно з графічним та електронним, а
також копіювання чи використання у будь-який інший спосіб без відповід-
ного посилання на оригінальне джерело.

Офіційний сайт Центру громадянської просвіти «Альменда»:
http://almenda.org
---
Зміст
Вступ .......................................................................................................................................................................... 4

1.     Виникнення Русі-України ........................................................................................................................ 6
2.     Русь-Україна наприкінці Х — у першій половині ХІ ст. ............................................................... 8
3.     Русь-Україна у другій половині XI — першій половині XIII ст. ............................................... 10
4.     Волинь і Галичина кінця XII — середини ХІІІ ст. Волинсько-Галицьке князівство
       («держава Романовичів») середини XIІІ–ХIV ст. ........................................................................12
5.     Руські землі в складі сусідніх держав (середина XIV — початок XVI ст.).
       Кримське ханство ..................................................................................................................................... 14
6.     Землі України в ХVІ — першій половині ХVІІ ст. ............................................................................16
7.     Становлення українського козацтва (XVI — перша половина XVII ст.)............................ 18
8.     Козацька революція середини XVII ст. і війна за суверенітет козацької держави
       другої половини XVII ст.......................................................................................................................... 20
9.     Козацька Україна (Гетьманщина) другої половини ХVІІ ст. — початку ХVІІІ ст. ............22
10.    Україна та ранньомодерні імперії XVIII ст...................................................................................... 24
11.    Українські землі в складі Російської імперії
       наприкінці XVIII — у першій половині XIX ст. ................................................................................ 26
12.    Українські землі в складі Австрійської імперії
       наприкінці XVIII — у першій половині XIX ст. ................................................................................ 28
13.    Повсякденне життя та культура України кінця XVIII — першої половини XIX ст......... 30
14.    Українські землі в складі Російської імперії в другій половині XIX ст. ..............................32
15.    Українські землі в складі Австро-Угорщини в другій половині XIX ст. ........................... 34
16.    Україна на початку XX століття перед викликами модернізації......................................... 36
17.    Повсякденне життя та культура України в середині XIX — на початку XX ст. ............. 38
18.    Україна в роки Першої світової війни ..............................................................................................40
19.    Українська революція, розпад Російської імперії та постання
       національної держави — Української Народної Республіки ................................................. 42
20.    Боротьба за українську незалежність............................................................................................ 45
21.    Україна в складі тоталітарної імперії —
       Союзу Радянських Соціалістичних Республік ........................................................................... 48
22.    Західноукраїнські землі в міжвоєнний період.
       Українська політична еміграція в країнах Європи ......................................................................51
23.    Українські землі під час Другої світової війни............................................................................. 53
24.    Україна в повоєнний період................................................................................................................. 56
25.    Україна в умовах десталінізації.......................................................................................................... 58
26.    Україна в період системної кризи
       Союзу Радянських Соціалістичних Республік ........................................................................... 60
27.    Відновлення державної незалежності України,
       її роль у розпаді Союзу Радянських Соціалістичних Республік......................................... 62
28.    Розвиток України як незалежної держави .................................................................................... 64
29.    Європейський вибір України. Російсько-українська війна................................................... 66

Ресурси.................................................................................................................................................................. 68
---
Вступ
     З початком російської агресії дітям із тимчасово окупованих територій був закри-
тий доступ до української освіти, та невдовзі після початку війни українська держава
створила унікальну систему отримання освітніх документів та вступу до закладів вищої
освіти. Вона передбачає складання двох іспитів — з української мови та з історії України.
Проте вже понад десять років окупанти намагаються змінити ідентичність українських
дітей на захоплених територіях. Передусім вони підміняють минуле, історичне минуле
земель, які окупували. В школах не тільки не викладається історія України, вона ще й
підмінена викривленою історією з пропагандистськими штампами.
     Відсутність системної підготовки та перебування у ворожому середовищі призвели
до освітніх втрат та обмежень доступу до загальної середньої освіти, особливо в сфе-
рі отримання освітніх документів. Наявна система отримання освітніх документів має
варіанти врахування результатів та періодів навчання на тимчасово окупованих тери-
торіях (наприклад, Порядок прийому для здобуття вищої, фахової передвищої та профе-
сійної (професійно-технічної) освіти осіб, які проживають на територіях, де неможливо
забезпечити виконання стандартів освіти України та/або стабільний освітній процес4
(Наказ МОН № 271 від 01.03.2021 р.) передбачає отримання свідоцтва про повну загаль-
ну середню освіту після складання Державних підсумкових атестацій з історії України
та української мови), проте не враховувалися можливості доступу дітей до освітніх ре-
сурсів. Для створення сприятливих умов Міністерство освіти і науки України розробило
модифіковані (скорочені) навчальні програми (Наказ Міністерства освіти і науки Украї-
ни № 701 від 16.05.2024 р. «Рекомендації щодо використання модифікованих програм з
української мови, української літератури, історії України, географії для закладів загальної
середньої освіти»). Проте на початок червня 2024 року не існувало жодного навчаль-
ного матеріалу, який враховує запропоновані зміни.
     Цей посібник підготовлений Центром громадянської просвіти «Альменда», щоб за-
безпечити навчальними матеріалами, які відповідають модифікованій (скороченій) на-
вчальній програмі з історії Україні. Посібник має вигляд навчального довідника. Матеріал
об’єднаний у 29 тем відповідно до модифікованої (скороченої) навчальної програми з
історії Україні. Кожна тема побудована за стандартною схемою: спочатку пропонуєть-
ся ознайомитися з основними датами, назвами, термінами та іменами, а потім у стислій
формі викладений матеріал за темою. Посібник створений відповідно до модифікованої
(спрощеної) програми з історії України (Наказ Міністерства освіти і науки України № 701
від 16.05.2024 р.) і розрахований на підготовку на початковому та базовому рівнях.
     Посібник може бути корисним за індивідуальної форми навчання (зокрема екстер-
нат) для учнів, які з поважних причин (стан здоров’я, збройний конфлікт, проживання чи
перебування за кордоном (для громадян України), на неконтрольованій території або
на території населених пунктів на лінії зіткнення, території, на якій встановлено режим
надзвичайної ситуації або режим надзвичайного стану тощо) не можуть відвідувати на-
вчальні заняття в закладі освіти або не можуть пройти річне оцінювання (п.1 Розділу II
Положення про індивідуальну форму здобуття повної загальної середньої освіти5).
     Він також може придатися під час підготовки до річного оцінювання та державної
підсумкової атестації (крім випадків звільнення від державної підсумкової атестації)
в уповноважених закладах загальної середньої освіти для отримання документів про

4    https://zakon.rada.gov.ua/laws/show/z0505-21#Text
5    https://mon.gov.ua/npa/pro-zatverdzhennia-rekomendatsii-shchodo-vykorystannia-modyfikovanykh-
prohram-z-ukrainskoi-movy-ukrainskoi-literatury-istorii-ukrainy-heohrafii-dlia-zakladiv-zahalnoi-serednoi-
osvity

4         Історія України
---
базову середню освіту або повну загальну середню освіту, необхідних для здобуття ви-
щої, фахової передвищої та професійної (професійно-технічної) освіти (Розділ III Поряд-
ку прийому для здобуття вищої, фахової передвищої та професійної (професійно-тех-
нічної) освіти осіб, які проживають на територіях, де неможливо забезпечити виконання
стандартів освіти України та/або стабільний освітній процес6).
     Частина понять і термінів у списках перед розділами пропонується до самостійного
опрацювання.

6    https://zakon.rada.gov.ua/laws/show/z0505-21#Text

                                                                                         Вступ  5
---
   1.         Виникнення Русі-України
Основні дати                 V ст. — заснування Києва.
                             882 р. — Олег захоплює Київ.
                             945 р. — повстання деревлян.
                             860, 911, 941 рр. — договори з Візантією.

Основні                      Анти, склавини, варяги, нормани, русь, данина, дружина, князь,
поняття й терміни            поляни, деревляни, печеніги, полюддя, Русь (Русь-Україна),
                             хозари, язичництво.

Назви                        Київ, Візантія, Константинополь (Царгород), Рюриковичі.

Персоналії                   Кий, Аскольд, Рюрік, Олег, Ігор, Ольга, Святослав.

Основні події
     Під завершення Великого переселення народів у V ст. розпочалося Велике розсе-
лення слов’ян, активізувалися слов’янські племінні об’єднання антів і склавинів. Слов’яни
заселили території від Дніпра та Вісли до Дунаю, Одеру та Ельби, Дону та Волги, від
Чорного та Азовського до Балтійського морів. У VII ст. вони майже повністю оволоділи
Балканським півостровом.
     У VII–VIII ст. відбувається становлення слов’янських союзів племен (дулібів, древ-
лян, хорватів, полян, уличів, тиверців і сіверян), споріднених мовою, побутом, культурою.
     Слов’яни вели осілий спосіб життя. Основу господарства становило підсічно-вог-
неве та перелогове землеробство, з часом поширилася трипільна система. Було роз-
винене скотарство, рибальство, бортництво (найдавніша форма бджільництва), ремес-
ла (ковальство, залізоробне ремесло, гончарство, прядіння, чинбарство — оброблення
шкіри, ткацтво).
     Торгівля — схід-захід (переважно через Причорномор’я та південь-північ (по річках,
Дніпром). Територією слов’ян проходив важливий воєнно-торговельний шлях — «із ва-
рягів у греки» завдовжки 3 тисячі кілометрів. Він складався із системи річкових шляхів і
волоків та поєднував Балтійське й Чорне моря.
     Слов’яни оселялися переважно на берегах річок та озер. Жили сусідськими грома-
дами, які складалися з великих патріархальних сімей. Кілька громад утворювали плем’я.
Племена об’єднувалися в союзи племен. На чолі племені стояв вождь (у слов’ян — князь).
Основні питання в племені вирішувала рада старійшин та вождь. Релігією слов’ян було
язичництво. Головний бог — Перун, відомі імена слов’янських богів: Велес, Даждьбог,
Стрибог, Род, Мокош тощо.
     Сусідами слов’ян були різні народи:
     ●    авари (обри), які в другій половині VI ст. розгромили антів і заснували Авар-
          ський каганат — державу на території сучасної Угорщини;
     ●    болгари (булгари) — створили у Приазов’ї Велику Болгарію. Під ударами хоза-
          рів ця держава розпалася, частина болгар перекочувала у Поволжя, частина —
          на Дунай, де виникло Болгарське царство;
     ●    варяги (вікінги або русь, нормани) — народи Скандинавського півострова.

6         Історія України
---
     Хозари — тюркські племена, що прийшли після гунів. Їхня держава — Хозарський ка-
ганат на території Північного Кавказу, Причорномор’я та Приазов’я до Дніпра. Печеніги
— кочові племена, які оселилися в Північному Причорномор’ї від Дунаю до Дону.
     У кордонах сучасної України проживало сім слов’янських племінних союзів: дерев-
ляни, поляни, уличі, тиверці, сіверяни, волиняни (дуліби) і хорвати. На основі племінного
союзу полян у Середньому Подніпров’ї близько середини IX ст. виникло Київське кня-
зівство — там, де згідно з «Повістю минулих літ», брати Кий, Щек, Хорив та їхня сестра
Либідь заснували місто Київ (V ст.).

     Київські князі:
     ●    Аскольд (?–882 рр.). Можливо, правив разом із Діром. Князь полян доміг-
          ся припинення виплат данини хозарам. Вів політику об’єднання навколо Києва
          східнослов’янських племен. 860 р. — похід на Візантію, укладено угоду (Візантія
          сплачувала щорічну данину, Русь-Україна зобов’язувалася надавати військову
          допомогу).
     ●    Олег (882–912 рр.). За його правління відбулося об’єднання Північної та Пів-
          денної Русі. Переможні походи на Візантію (907, 911 рр.), мирний договір з Ві-
          зантією (911 р.). Вів війни з хозарами та угорцями. Збільшив територію держави
          землями племен неслов’янського походження. Уклав мирну угоду з варягами.
     ●    Ігор (912–944 рр.). Походи на Візантію — 941 р., 944 р. Договір з Візантією у 941 р.
          Здійснив походи до Каспійського моря та Закавказзя. Уклав мир з печенігами.
          Загинув у 944 р. під час повстання деревлян.
     ●    Ольга (944–964 рр.). Придушила повстання деревлян. Провела податкову та
          адміністративну реформи. Відвідала Константинополь і уклала договір з Візан-
          тією. Прийняла християнство. Передала владу сину Святославу.
     ●    Святослав (964–972 рр.). Був язичником. За його наказом було зруйнова-
          но християнські храми, християни піддавалися переслідуванням. Вів активну
          завойовницьку політику. Розгромив Волзьку Булгарію та Хозарський каганат,
          поширив свій вплив на Північний Кавказ. Здійснив два Балканських походи до
          Болгарії. У 972 р. загинув на дніпровських порогах від печенігів. За часи його
          правління Україна-Русь мала території від Балкан до Середньої Волги і від Бал-
          тики до Каспію та Кавказу. Проте майже всі вони незабаром були втрачені.

     Теорії походження назви «Русь»:
     ●    від назв територій у Скандинавії зі схожою назвою;
     ●    від слова ruotsi, яким фінські племена називали вікінгів;
     ●    від назв річок із коренем «рос» (Рос, Росава) у Подніпров’ї;
     ●    від назви «руси», яку араби й візантійці використовували щодо слов’ян і роксо-
          ланів (антського союзу племен).
     Термін «Русь-Україна» або «Україна-Русь» поширився в другій половині ХІХ ст., а
затвердився після появи першого тому «Історії України-Руси» Михайла Грушевського у
1898 році.

                                                                           Виникнення Русі-України  7
---
   2.         Русь-Україна
              наприкінці Х — у першій
              половині ХІ ст.
Основні дати                988 р. — прийняття християнства.
                            980–1015 рр. — князювання Володимира Святославича.
                            1019—1052 рр. — князювання Ярослава Мудрого.
                            1037 р. — спорудження Софійського собору.

Основні                     Берестяна грамота, бояри, вотчина, графіті, мозаїка, ікона,
поняття й терміни           книжкові мініатюри, митрополія, християнство, священник,
                            митрополит, монастир, чернець, собор, шлюбна дипломатія,
                            фреска.

Назви                       Софійський собор, Печерський монастир, «Руська правда»,
                            Десятинна церква.

Персоналії                  Володимир Великий, Ярослав Мудрий.

Основні події
     У 980 р., після міжусобної війни Рюриковичів, Великим київським князем став Воло-
димир Святославович. Він продовжував політику збирання східнослов’янських земель
навколо Києва. Приєднав східнослов’янські племінні князівства білих хорватів і дулібів,
в’ятичів, радимичів. Провів військову реформу: звільнив зі служби найманців-варягів і
поставив замість них дружинників-слов’ян. Запровадив адміністративну реформу: поз-
бавив влади місцеву племінну знать і замінив її своїми синами — посадниками. Провів
судову реформу: запровадив нове зведення законів усного звичаєвого права, назване
літописцем «Уставом земляним». Провів релігійну реформу, запровадив на Русі христи-
янство. Вів боротьбу з кочовиками-печенігами, що нападали на південні кордони держа-
ви. За часи його правління була зведена Десятинна церква.
     У зовнішній політиці вів боротьбу з Польщею та Волзькою Болгарією. Активізував
відносини з Візантією. Установив дипломатичні контакти з Чехією, Угорщиною та Поль-
щею. Обмінявся посольствами з Німеччиною, встановив відносини з Римом. Володимир
започаткував «шлюбну дипломатію» руських князів, одружуючи своїх дітей із представ-
никами королівських династій європейських країн. У зовнішній політиці князь Володи-
мир перейшов від експансії до оборони кордонів Київської Русі.
     Після смерті Володимира Великого розпочалася міжусобна боротьба між його сина-
ми (Ярославом, Святославом, Мстиславом, Борисом, Глібом і Святополком), перемож-
цем в якій вийшов Ярослав. Він продовжив боротьбу з нападами печенігів, у 1036 р. під
Києвом завдав їм поразки і примусив припинити напади на Русь. Ярослав сприяв розбу-
дові міст і створенню нових. Київ прикрасив Софійський собор, зведені Золоті ворота з
надбрамною церквою. За часи його правління було створено перше писане зведення за-
конів Київської Русі, що одержало назву «Найдавніша правда» або «Правда Ярослава».

8         Історія України
---
Володимир сприяв утвердженню християнства. Піклувався про розвиток культури: ви-
никнення шкіл, виготовлення книжок, ведення літописання, заснування першої бібліоте-
ки при Софійському соборі.
     Завершив боротьбу з Польщею та розширив кордони на північному заході, приєд-
навши землі угрофінських племен (чудь, водь, жора тощо). Підтримував дружні відно-
сини з Візантією, надсилав руські дружини на допомогу візантійцям. У 1043–1046 рр.
відбулася русько-візантійська війна, яка завершилася підписанням мирної угоди. Під-
тримував постійні дипломатичні відносини з Німеччиною.
     За часи правління Володимира Великого та Ярослава Мудрого Русь-Україна стала
централізованою монархією та однією з середньовічних імперій.
     Князь був носієм державної влади, він зосередив у своїх руках законодавчу, вико-
навчу та судову владу. При князі діяла княжа рада, на якій вирішувалися найважливіші
питання державного життя. Далі збиралося віче, проте воно відігравало меншу роль.
     У ці часи відбувалося розшарування суспільства, виникла певна соціальна структу-
ра — удільні князі, бояри, князівські дружинники, вільні селяни (смерди), міщани, залежні
селяни (рядовичі, закупи), дворова челядь, холопи.
     Панівною галуззю було сільське господарство, головну роль відігравало землероб-
ство (підсічне та парове, дво- та трипільне). Використовували плуг, рало та соху. З’яви-
лися млини. Розвивалося скотарство, бджільництво, садівництво. Існувало близько
60 ремесл. Через руські землі проходили важливі міжнародні торговельні шляхи: «грець-
кий», «шовковий», «залозний», «соляний». Вивозили такі товари: хутро, зброю, шкіряні
вироби, прикраси із золота і срібла, мед, віск, шкури. Завозили: прянощі, ювелірні й скля-
ні вироби, мідь, срібло, зброю, вина, коштовні тканини й посуд.
     Існують відомості, що до поширення християнства східні слов’яни мали свою писем-
ність. З прийняттям християнства поширилася абетка, розроблена Кирилом та Мефоді-
єм — кирилиця. Писали на пергаменті, корі березі (берестяні грамоти), пізніше з’явився
папір. За часи правління Володимира була відкрита школа для дітей князів та бояр, а за
Ярослава Мудрого — школа для дітей старост та священників. Осередками освіти стали
монастирі та церкви. Духовний світ відображала усна та музична народна творчість —
билини, перекази, пісні, загадки, прислів’я, казки. В архітектурі були поширені дерев’яні
споруди — це передовсім оборонні укріплення, княжі й боярські палаци. Розвивалося
містобудування. З’явилися перші кам’яні споруди. Першою із них вважають Десятинну
церкву. Шедевром архітектури став Софійський собор. Будівлі прикрашали фресками та
мозаїкою. Поширення набув іконопис.

                                               Русь-Україна наприкінці Х — у першій половині ХІ ст.  9
---
   3.         Русь-Україна
              у другій половині XI —
              першій половині XIII ст.
Основні дати                1113–1125 рр. — київський період Володимира Мономаха.
                            1125–1132 рр. — правління Мстислава Володимировича.
                            1072 р. — Вишгородський з’їзд,
                            1097 р. — Любецький з’їзд,
                            1100 р. — Уветицький (Витичівський) з’їзд князів.
                            1113 р. — київське повстання.
                            У 1187 році — перша письмова згадка слова «Україна».

Основні                     Половці, княжі з’їзди, поліцентричність.
поняття й терміни

Назви                       «Статут Володимира Всеволодовича», «Повчання Володимира
                            Мономаха», «Ізборник», «Києво-Печерський патерик», Україна.

Персоналії                  Володимир Всеволодович (Мономах),
                            Мстислав Володимирович (Великий), Володимир Глібович,
                            Ігор Святославович (Новгород-Сіверський).

Основні події
     Після смерті Ярослава Мудрого державою правили три князі, цей період (1054–
1073 рр.) в історії Русі-України називають тріумвіратом Ярославичів — спільним прав-
лінням Ізяслава, Святослава та Всеволода. 1068 р. Ярославичі були розгромлені полов-
цями на річці Альті. Того ж року в Києві відбулося повстання, Великим князем Київським
було проголошено Всеслава Полоцького, але Ізяслав за підтримки польського короля
Болеслава II повернув київський престол. Невдовзі тріумвірат розпався, розпочалися
процеси поліцентричності (стан, коли влада та вплив у суспільстві розподілені між кіль-
кома центрами або джерелами влади). Хоча влада все ще офіційно належала Великому
князю, але дедалі частіше виникають суперечки між центром та князівствами. В другій
половині XI — першій половині XIII ст. на київському престолі правили Святослав Ярос-
лавич (1073–1076 рр.), Ізяслав Ярославич (1076–1078 рр.), Всеволод Ярославич (1078–
1093 рр.), Святополк II Ізяславич (1093–1113 рр.). Між князями не було єдності, суперечки
іноді приводили до війн, часто із залученням іноземних армій та кочовиків.
     У 1113 р. кияни запросили на великокнязівський престол Володимира Мономаха. Він
відновив на Русі-Україні одноосібну монархію, що занепала після смерті Ярослава. Об-
межив обсяги стягування лихварями відсотків за позиками і закріпив це законом. У Києві
було збудовано міст через Дніпро. Князь силою придушував князівські усобиці. Відно-
вив міжнародний авторитет Київської держави. Написав знамените «Повчання дітям»,
пронизане турботою про рідну землю, ідеями християнської доброзичливості та любові
до ближнього.

10        Історія України
---
     Після смерті Володимира Мономаха великокнязівський престол перейшов до його
старшого сина Мстислава (1125–1132 рр.). Це був останній князь, який утримував єдність
Русі-України, після його смерті держава вступила в добу роздробленості.

     Княжі з’їзди — збори удільних князів Русі-України — вирішували найважливіші вій-
ськові справи, погоджували міжусобні суперечки тощо. Головував на з’їзді великий князь
Київський. Відбулось декілька з’їздів. Вишгородський (1072 р.) — ухвалили збірку зако-
нів «Правда Ярославичів», яка доповнила «Руську правду». Любецький (1097 р.) — ух-
валення рішення про припинення усобиць. Проголошення запровадження спадкового
володіння. Витичівський (1100 р.) — укладення миру, який завершив війну князів, що
розпочалася внаслідок осліплення князя Василька Ростиславича. Золочівський (1101 р.)
— обговорення питання спільних дій проти нападів половців. Долобський (1103 р.) — об-
говорення заходів, спрямованих проти половців.

     Причини роздробленості Русі-України:
     ●    великі простори та етнічна неоднорідність населення;
     ●    посилення боярства, яке ставило місцеві інтереси вище за загальнодержавні;
     ●    розвиток і піднесення удільних князівств і земель, що спричиняло виникнення
          місцевого сепаратизму і загострення міжкнязівських взаємин;
     ●    зміна торговельних шляхів та втрата Києвом ролі центру торгівлі, Західна Євро-
          па стала безпосередньо торгувати з Близьким Сходом;
     ●    посилення нападів кочовиків.

     Особливості розвитку культури Русі-України: зв’язки з візантійською культурою,
культурами західноєвропейських та азіатських країн; переважав вплив візантійських
традицій. Домінує вплив християнства на розвиток матеріальної і духовної культури,
певну роль у розвитку самобутнього місцевого культурного середовища відіграла до-
християнська культура.

     Освіта: у 1037 р. була відкрита перша бібліотека при Софійському соборі, а у 1086 р.
у Києві запрацювала школа для дівчат, пізніше також у Суздалі та Полоцьку.

     Література: Остромирове Євангеліє (1056–1057 рр.), «Ізборник» (1073 і 1076 рр.),
«Слово про закон і благодать» митрополита Іларіона, «Повчання дітям» Володимира
Мономаха, «Слово о полку Ігоревім», Мстиславове Євангеліє.

     Літописання: Літопис Аскольда, «Найдавніший Київський звід», «Печерський звід»
(не збереглися), «Повість минулих літ» Нестора, створена 1113 р., «Київський літопис»
кінця XII ст.

     Архітектура:      переважно дерев’яні споруди. Кам’яні — собори Дмитрівського, Ми-
хайлівського Золотоверхого, Видубицького, Києво-Печерського та Кловського монас-
тирів.

     Мистецтво: іконопис (перше відоме з літопису ім’я іконописця —Аліпій); книжкова
мініатюра.

                                       Русь-Україна у другій половині XI — першій половині XIII ст.  11
---
  4.        Волинь і Галичина
            кінця XII — середини ХІІІ ст.
            Волинсько-Галицьке
            князівство («держава
            Романовичів»)
            середини XIІІ–ХIV ст.
Основні дати             1199–1205 рр. — правління Романа Мстиславича.
                         1206 р. — об’єднання монголів Чингісханом.
                         1223 р. — битва на річці Калка.
                         1238 р. — битва під Дорогочином.
                         1240 р. — захоплення Києва монголами.
                         1253 р. — коронація Данила,
                         1253–1349 рр. — Королівство Руське.

Основні                  баскак, король, хан, ярлик.
поняття й терміни

Назви                    Галич, Волинь, Золота Орда, Холм, Львів, королівство Руське.

Персоналії               Роман Мстиславович, Данило Романович, Ярослав Осмомисл,
                         Лев Данилович, Юрій Львович, Чингісхан, Батий.

Основні події
    Галичина розташована в східних передгір’ях Карпат, у верхів’ях річок Дністер і Прут.
У X ст. за правління Володимира Великого землі Галичини, заселені хорватами, частково
тиверцями та уличами, увійшли до складу Русі-України. На північний схід від Галичини
розташована Волинь, тут існував дулібський союз племен.
    Особливістю політичного життя Галичини був значний вплив боярства. У 1141 р. Га-
лицьке князівство об’єднав Володимирко Володаревич.
    Ярослав Осмомисл (1153–1197) розширив Галицьке князівство (приєднав землі між
Карпатами та Дністром, пониззя Дунаю). Спорудив Успенський собор у Галичі. Вів бо-
ротьбу проти половців.
    Роман Мстиславич (1199–1205) у 1170 р. став князем Володимиро-Волинської землі.
За допомогою польського князя Лешка Білого в 1199 р. встановив свою владу в Галичі
та об’єднав галицькі й волинські землі в єдину державу. У 1203 р. захопив Київ. Воював
з половцями та уклав союзницький договір із Угорщиною, встановив дружні зв’язки з
Візантією та Священною Римською імперією. Його влада поширювалася на Галицьке,

12      Історія України
---
Волинське, Київське князівства, Переяславське й Турово-Пінське князівства. Підтриму-
вав контакти з Візантією і Тевтонським орденом. Загинув під час походу на поляків у
1205 р. Від імені його синів, Данила і Василька, землями 14 років мала правити його вдо-
ва Анна, яку підтримували волинські бояри, проте галицьке боярство і їй не підкорялося.
У 1205–1238 рр. відбувся тимчасовий розпад Галицько-Волинської держави, посилила-
ся боротьба за владу боярства, йшло втручання іноземних держав в життя Галичини та
Волині.
     У 1206 р. Чингісхан об’єднує монгольські племена і розпочинає завойовницькі по-
ходи. До 1222 р. монголи підкорили Південний Сибір, Далекий Схід, Північний Китай,
Середню Азію, Південний Кавказ, передові загони з’явилися у Причорномор’ї. У 1223 р.
монгольські війська розгромили об’єднане русько-полоцьке військо на р. Калці, проте
далі не пішли і повернули назад, та невдовзі повернулися.
     Західний похід очолив онук Чингісхана хан Батий (Бату). У 1237 р. монголи спусто-
шили землі Північно-Східної Русі (де Рязань, Володимир, Москва, Твер тощо). У 1239 р.
Батий розпочав похід на Південно-Західну Русь, в результаті якого було захоплено Пе-
реяслав, Чернігів, Крим. У 1240 р. Батий здобув Київ. Обороною міста керував воєвода
Дмитро — ставленик Данила Галицького. Облога Києва тривала понад 10 тижнів, місто
майже повністю зруйнували монголи. У 1241 p. монголи пішли походом на Західну Русь,
зруйнували міста Галицько-Волинського князівства. Далі вони рушили на територію
Польщі, Угорщини, Чехії, Словаччини, Сербії, Боснії, Хорватії, але у 1242 р. припинили
похід.
     Батий повернувся з походу та облаштувався в прикаспійських і причорноморських
степах, що стали частиною монгольської імперії, державу назвали Золотою Ордою (сто-
лиця в місті Сарай-Бату). Вона поділялася на улуси. Руські князівства перебували в за-
лежності від Золотої Орди. Князі мали отримувати ярлик на князювання. А поневолени-
ми землями роз’їжджали збирачі данини — баскаки.
     Данило Галицький (1238–1264) став збирати батьківську спадщину. Брав участь у
битві з монголами на річці Калці. До 1234 р. об’єднав під своєю владою усі Волинські
землі. Спільно правив з братом: Данило у Галичині, а Василько на Волині, при цьому кня-
зівства існували як єдина держава. Сприяв розбудові старих і зведенню нових міст. За-
снував міста Холм, Львів та інші. У 1238 р. розбив лицарів-хрестоносців під Дорогочи-
ном. У 1240 р. захопив Київ (поставив управляти містом воєводу Дмитра), але незабаром
місто захопили монголи. Боровся з поляками та угорцями, у 1245 р. розбив їх під Ярос-
лавом. У цьому ж році отримав від монголів ярлик на княжіння, при цьому князівство
фактично зберігало незалежність. У 1246 р. заснував Галицьку митрополію. В цей час
Данило намагався утворити антимонгольську коаліцію, проте більшість держав його не
підтримали. У 1253 р. Данило був коронований, виникло королівство Руське. Наступного
року війська Данила відбили поход монголів хана Куремси, проте через декілька років
Данило підкорився хану Бурундаю та знищив декілька фортець.
     Після смерті Данила землями Галицько-Волинської держави правили його сини Лев,
Мстислав і Шварно та син Василька Володимир.
     За нащадків короля Данила королівство Руське то розпадалося, то об’єднувалося.
Князі то боролися з монголами, то використовували їх у боротьбі за владу. Розпочалася
тривала війна за галицько-волинські землі, яка закінчилася тим, що Галичина опинилася
під владою Польського королівства, а Волинь — під владою литовської династії.

                                                      Волинь і Галичина кінця XII — середини ХІІІ ст.
                  Волинсько-Галицьке князівство («держава Романовичів») середини XIІІ–ХIV ст.          13
---
   5.        Руські землі в складі
             сусідніх держав (середина
             XIV — початок XVI ст.).
             Кримське ханство
Основні дати               1316–1341 рр. — правління князя Гедиміна.
                           1362 р. — битва на річці Сині Води.
                           1385 р. — Кревська унія.

Основні                    Магдебурзьке право, магнат, самоврядування,
поняття й терміни          султан, шляхта, унія.

Назви                      Вільно, Кревська унія, Городельська унія, Грюнвальдська битва.

Персоналії                 Ольгерд, Вітовт, Свидригайло, Юрій Котермак (Дрогобич).

Основні події
     Більшість території Русі-України опинилася під монгольським пануванням, а на пів-
нічно-західних кордонах постала Литовська держава. Князь Міндовг об’єднав всі литов-
ські землі — виникло Велике князівство Литовське.
     У 20-х рр. XIV ст. князь Гедимін став приєднувати до Великого князівства Литов-
ського залежні від монголів руські землі. Його син, князь Ольгерд (1345–1377) продо-
вжив його політику, у 1362 р. в битві біля річки Сині Води розбив монголів і приєднав
Київщину, Поділля і Переяславщину. Вів тривалу боротьбу з Польщею за Волинь. Оль-
герд чотири рази ходив походами на Москву. За його правління українська (руська) мова
стала офіційною мовою Великого князівства Литовського. Тривала боротьба за Галичи-
ну, на яку претендувала Польща.
     Ольгерд більшість своїх володінь заповів сину Ягайлові (великий князь литовський
у 1377–1381 і 1382–1386 роках і польський король у 1386–1434 рр.). Через тиск із боку
Московської держави, Тевтонського ордену, монголів, економічні та політичні побажан-
ня польських та литовських феодалів, у 1385 р. було підписано Кревську унію. Унія пе-
редбачала, що через шлюб литовського князя Ягайла з польською королевою Ядвігою
відбудеться об’єднання Великого князівства Литовського та Польської держави.
     Проте Кревською унією була невдоволена значна частина литовських князів, яких
очолив двоюрідний брат Ягайла Вітовт. Вони виступили за збереження самостійності
Литви, що змусило Ягайла визнати Вітовта намісником Великого князівства Литов-
ського. Вітовт продовжив боротьбу за збереження земель. Але поразка від монголів у
1399 р. під Ворсклою змусила його у 1401 р. у Вільні укласти унію, відповідно до якої
Велике князівство Литовське ставало васалом Польського королівства. Це дозволило
спрямувати війська на східні кордони проти Московського царства та Тевтонського ор-
дену. У 1410 р. об’єднана польсько-литовсько-руська армія під Грюнвальдом розбила

14        Історія України
---
війська лицарів-хрестоносців. У 1413 р. була підписана Городельська унія, за якою ви-
знавалася незалежність Литви, але під зверхністю польського короля.
     Після смерті Вітовта великим князем литовським було обрано Свидригайла Ольгер-
довича (1430–1432), але після заколоту князівство отримав брат Вітовта Сигізмунд Кей-
стутовича. В результаті боротьби Велике князівство Литовське дедалі більше втрачало
позиції.
     Після ослаблення Галицько-Волинської держави Закарпаття увійшло до складу
Угорщини. Розвиток краю пов’язують з подільським князем Федором Коріятовичем, який
отримав від угорського короля місто Мукачеве та став намісником Березького комітату.
Проте у XIII–XV ст. Закарпаття заселялося мадярами, волохами, словаками. Відбувала-
ся асиміляція місцевого населення, витіснення його в Карпати, позбавлення політичних
прав, утиски від іноземних володарів.
     Буковина входила до складу Галицько-Волинської держави, але потрапила під владу
Золотої Орди та Угорщини. У середині XIV ст. буковинські землі увійшли до складу вини-
клої держави — Молдавії, яка на початку XVI ст. опинилася в складі Османської імперії.
     Становлення Московської держави відбувалося через захоплення сусідських зе-
мель, зокрема й українських. Почалися війни за спадщину Русі-України з Великим кня-
зівством Литовським кінця XV — початку XVI ст. В результаті Московія захопила землі
Чернігово-Стародубського і Новгород-Сіверського князівств.
     На Кримському півострові Генуя почала створювати факторії і до початку XV ст. ге-
нуезці оволоділи всім південним узбережжям Криму. Поряд із генуезькими факторіями з
кінця XII ст. в гірських районах Криму розвивалося князівство Феодоро. Причорномор-
ські степи належали половцям. Підкоривши їх, монголи приєднали половецькі землі до
своїх володінь. Від кінця XIII ст. монгольські хани часто обирали Крим для постійного
проживання. У середині XV ст. Золота Орда розпалася, і Хаджі-Гірай зміг, спираючись на
Литву, відстояти незалежність від монголів. Так у 1449 р. виникло Кримське ханство. Не-
вдовзі його очолив Менглі-Гірай. У 1475 р. Кримське ханство стало васалом Османської
імперії. Столицею Кримського ханства було місто Бахчисарай. На чолі держави стояв
хан. Всі важливі питання вирішувалися на державній раді — дивані. Питаннями освіти,
судочинства займався релігійний лідер — муфтій. Державною релігією ханства було му-
сульманство, але тут проживало чимало християн та юдеїв. Більшість населення хан-
ства складали вільні люди. Основу господарства становило скотарство. У передгір’ях
Криму також було розвинене землеробство. Кримське ханство вело походи на сусідні
держави, переважно на українські території, так протягом другої половини XV і в XVI ст.
відбулося близько 110 великих татаро-турецьких набігів.
     Українське суспільство мало становий характер, проте воно було розмаїтим через
те, що українські землі входили до складу різних держав. До привілейованих станів на-
лежали князі, пани, бояри, духовенство, більшість — шляхта. До напівпривілейованих —
різноманітні групи міщан (патриціат, бюргерство, плебс). Непривілейованими були різ-
номанітні групи селян, міські низи й прості ремісники.
     Українські міста переважно були залежними від великих феодалів, проте поступо-
во вони отримували право на самоврядування (Магдебурзьке право). На селі поширю-
валося кріпацтво. Виникали великі землеволодіння — латифундії, які перетворювалися
на фільварки. В ремеслі було понад 200 спеціальностей, поширювалися цехи. Активно
розвивалася торгівля, особливо через ярмарки.

        Руські землі в складі сусідніх держав (середина XIV — початок XVI ст.). Кримське ханство  15
---
  6.         Землі України в ХVІ —
             першій половині ХVІІ ст.
Основні дати                1569 р. — Люблінська унія.
                            1596 р. — Берестейська унія.
                            1586 р. — утворення першої братської школи у Львові.
                            1632 р. — утворення Києво-Могилянського колегіуму.
                            1574 р. — видання перших книг в Україні.

Основні                     Стани (шляхта, міщани, духовенство, селяни), православні
поняття й терміни           братства, унія, вертеп, гравюра, колегія, полемічна література,
                            рента, сеймики, слов’яно-греко- латинська школа, унійна
                            (греко-католицька) церква, фільварок.

Назви                       Люблінська унія, Берестейська унія.

Персоналії                  Костянтин Острозький, Іван Федорович (Федоров),
                            Герасим та Мелетій Смотрицькі, Іван Вишенський.

Основні події
    Невдачі та послаблення Великого князівства Литовського у період Лівонської вій-
ни, втрата значних територій, руйнування господарства, людські втрати, загроза з боку
Московської держави підштовхнули уряд Великого князівства Литовського до об’єд-
нання з Польським королівством. Об’єднання зусиль підвищувало шанси у протистоянні
турецько-татарській небезпеці. Польські магнати і шляхта добивалися включення Ли-
товської держави до Польщі, щоб захопити українські й білоруські землі, які входили до
складу Литви. Литовські, українські й білоруські магнати виступали проти унії через по-
боювання втратити в об’єднаній державі своє панівне становище.
    У 1569 р. було укладено Люблінську унію. Велике князівство Литовське та Королів-
ство Польське об’єднувалися в єдину державу — Річ Посполиту. Очолював її виборний
монарх, який мав титул «короля польського і великого князя литовського». До скла-
ду Польщі ввійшли: Східна Галичина, Волинь, Київщина, Поділля, частина Лівобережжя
(Полтавщина). У складі Литви залишилися лише Берестейщина й Пінщина. Об’єднання
більшості українських територій в межах однієї держави сприяло національно-культур-
ному розвитку українського народу, поширенню на українські землі через Польщу захід-
ноєвропейського культурного впливу. Разом із тим на українських землях виникли воло-
діння польських магнатів, селянство було закріпачене, його експлуатація посилилася, як
і соціальне, національне, релігійне та культурне пригноблення.
    Остаточне закріпачення селян відбулося за Третім Литовським статутом 1588 р.,
який встановив 20-річний термін розшуку селян-утікачів. Деякі знатні українські роди —
Вишневецьких, Корецьких, Заславських та інші — прагнучи зберегти свої володіння і по-
сісти в Польській державі важливе місце в політичному житті, поступово стали зрікали-
ся українства, рідної мови, православної віри. Вони масово переходили до католицтва,
переймали польську мову, звичаї та побут. На відміну від панів, простий люд не змирився

16       Історія України
---
із засиллям поляків і рішуче захищав свої національні інтереси й православну віру, чинив
опір окатоличенню. На захист православ’я виступали братства.
     Прагнення католицької церкви розширити свій вплив і підпорядкувати православ-
них Папі Римському призвело до укладення унії католицької та православної церков у
1596 р. в місті Бересті.
     Утворена унійна (уніатська), або ж греко-католицька церква визнавала верховен-
ство Папи Римського та вчення католицької церкви, але зберігала православні обряди,
традиції, церковнослов’янську мову у богослужінні. Священики-уніати дістали чималі
привілеї: вони звільнялися від податків, мали право створювати сім’ю, шляхтичі — гре-
ко-католики отримували право посідати державні посади, міщани-уніати могли кори-
стуватися перевагами Магдебурзького права нарівні з римо-католиками, але україн-
ська віра, церква і духовність опинилися у принизливому становищі. Берестейська унія
викликала протест більшості українців, боротьбу на захист православ’я, українських
традицій, захист православ’я став провідним гаслом національно-визвольної боротьби
проти Речі Посполитої.
     Кінець XVI і перша половина XVII ст. — період пробудження національної свідомості
українського народу, його духовного відродження. Трьома основними осередками куль-
тури стали Львів, Київ, Острог.
     У початкових школах при церквах і монастирях учителювали дяки. У 1578 р. відкрито
слов’яно-греко-латинську школу, у якій викладали «сім вільних наук». При школі діяли
друкарня й науковий гурток, заснований Костянтином Острозьким. У 1586 р. утвори-
лась перша братська школа у Львові, створено мережу єзуїтських, протестантських ко-
легіумів.
     1632 р. — утворення об’єднанням Київської братської та Лаврської шкіл Києво-Моги-
лянського колегіуму, який згодом отримав назву академії.
     У 1574 р. у Львові за кошти Львівського братства Іван Федорович (Федоров) видав
перші книги в Україні — «Апостол», «Буквар» (став першим шкільним підручником на
українських землях), у 1581 р. — в Острозі видана Острозька Біблія.
     Поширювалась полемічна література (Смотрицькі, Іван Вишенський). Найвідоміші
твори — «Ключ царства небесного», «Календар римський новий» Герасима Смотриць-
кого, «Тренос» («Плач») Мелетія Смотрицького.

     Архітектура:      церква Зішестя Святого Духа в Потеличі (1502), споруди у Львові:
Чорна Кам’яниця, будинок Корнякта, Успенська церква, вежа Корнякта, каплиця Трьох
Святителів, Ансамбль Кафедрального костелу. Острозький замок. Замок у Підгірцях.

     Образотворче мистецтво: ікона «Успіння Богородиці» (1547), мініатюри Пересоп-
ницького Євангелія (1556–1561), гравюра зі львівського «Апостола» (1574).

     Театр: шкільна драма (літературно-театральний твір, побудований у формі діалогу
без авторської мови та призначений для сценічного виконання); поява містерій — ду-
ховних драм на біблійні сюжети; розігрування між діями містерії інтермедій — коротких
сценок переважно гумористичного характеру. Вертеп — пересувний ляльковий театр.

                                                     Землі України в ХVІ — першій половині ХVІІ ст.  17
---
   7.        Становлення українського
             козацтва (XVI — перша
             половина XVII ст.)
Основні дати                1489 р. — перша згадка про козаків.
                            1625 р. — Куруківська угода.
                            1638 р. — ухвалення постанови польського сейму
                            «Ординація Війська Запорозького, яке перебуває
                            на службі Речі Посполитої».

Основні                     Козак, Великий кордон, Великий Луг, гетьман, Запорозька
поняття й терміни           Січ, зимівник, кіш, козак, козацька рада, козацькі клейноди,
                            кошовий отаман, курінь, низове козацтво, покозачення,
                            політична культура, реєстрове козацтво, річкові пороги, сотня,
                            уходництво, Тарасова ніч.

Назви                       Хортицька, Томаківська, Базавлуцька, Микитинська,
                            Чортомлицька, Кам’янська, Олешківська, Нова Січ.

Персоналії                  Дмитро Вишневецький, Самійло Кішка, Петро Сагайдачний,
                            Криштоф Косинський, Северин Наливайко,
                            Тарас Федорович (Трясило), Павло Бут (Павлюк).

Основні події
     У 1489 р. уперше у писемних джерелах (щодо України) з’явився термін «козак» на
позначення людей, що вирушали в степ за здобиччю або боролися з набігами. Сло-
во «козак» тюркського походження, означає «вільна людина», «вільний воїн», «сол-
дат-вершник». На дніпровських островах і вздовж берегів Дніпра споруджувалися ко-
зацькі укріплення — січі (із січених або рублених дерев’яних колод). Існувало заможне
козацтво, власники великих господарств, хуторів, а також численна козацька голота.
     Запорозька Січ стала початковим етапом у формуванні української державності. Ко-
зацька республіка будувалася на демократичних засадах і християнській моралі. Найви-
щим законодавчим органом влади була Січова Рада, до повноважень якої належали: ого-
лошення війни й підписання миру, організація військових походів, покарання злочинців,
розподіл угідь тощо; її рішення були обов’язкові для виконання. Козацька рада обирала
гетьмана і військову старшину. Гетьман наділявся вищою судовою і виконавчою владою,
був головнокомандувачем, представляв Військо Запорозьке на дипломатичних пере-
говорах. У розпорядженні гетьмана була військова старшина, до якої належали обозний
(керував артилерією), писар (очолював військову канцелярію), суддя (чинив суд) і оса-
вули (два порученці гетьмана).
     Для населення тодішніх українських земель Запорозька Січ і загалом козацтво ста-
ло уособленням свободи й рівності, захисником православної віри, бастіоном проти
зовнішніх і внутрішніх ворогів.

18        Історія України
---
     Намагаючись підпорядкувати собі запорозьке козацтво, перешкодити його зростан-
ню та розколоти, щоб не допустити антипольських повстань, надавши частині козаків
певні привілеї, у 1572 р. король Польщі Сигізмунд II Август найняв на державну службу
300 козаків, склавши їхній реєстр (список). Поза реєстром перебувало значно більше
запорожців. І ті, й інші ігнорували урядову владу і не раз, об’єднавшись, спільно висту-
пали проти польської шляхти, боролися за розширення козацьких прав, захищали права
православних, спільно ходили у морські походи. Протягом перших двох десятиліть XVII
ст. на легких човнах-чайках запорожці досягали берегів Кримського ханства і Туреччи-
ни задля визволення співвітчизників із полону. У цій героїчній боротьбі особливо про-
славилися козацькі ватажки — Самійло Кішка та Петро Сагайдачний. У 1616 р. українські
козаки під проводом Сагайдачного влаштували похід на Кримське ханство, зруйнували
турецьку фортецю Кафу і визволили з неволі чимало українських бранців.
     У 1618 р. Сагайдачний на прохання польського королевича Владислава ходив похо-
дами на Московську державу, у 1620 р. повів козацьке військо на Дністер під турецьку
фортецю Хотин.
     Польський уряд не виконував обіцянок щодо платні за службу у війську, розширення
козацького реєстру, привілеїв для православної церкви, а також зобов’язань не чини-
ти перешкод для походів проти турків і татар. Тому виникали козацько-польські зброй-
ні конфлікти. У 1591–1593 рр. відбувся виступ реєстровців на чолі з Криштофом Косин-
ським проти князя Острозького на знак протесту проти захоплення наданих за службу
земель. У 1594–1596 рр. повстанське військо очолив Северин Наливайко, проте і цей
виступ зазнав невдачі. У 1625 р. відбулось повстання під проводом Марка Жмайла на
Подніпров’ї. Завершився польсько-козацький конфлікт підписанням Куруківської угоди,
яка повинна була ізолювати реєстрове козацтво, що перебувало на державній службі,
від інших соціальних верств.
     Повстання під проводом Тараса Трясила (Федоровича) у 1630 р. охопило Лівобереж-
жя, Подніпров’я, Брацлавщину, Волинь, Галичину. Повстанці влаштували «Тарасову ніч»,
вирізавши «Золоту роту» з добірних польських вояків. Після цього була укладена Пере-
яславська угода, за якою реєстр було збільшено до 8 тисяч.
     У 1635 р. загін Івана Сулими зруйнував фортецю Кодак, споруджена поляками на дні-
провських порогах, аби перешкодити подальшим повстанням. «Чистка» козацтва ко-
ронним польним гетьманом Миколаєм Потоцьким, після якої в реєстрі залишилися ті, за
кого поручилися місцеві старости, привела до повстання у 1637 р., яке очолив Павло Бут
(Павлюк). Після страти Бута козаки продовжили боротьбу на чолі з новообраним геть-
маном Дмитром Гунею, але зазнали поразки.
     У березні 1638 р. була ухвалена постанова польського сейму «Ординація Війська
Запорозького, яке перебуває на службі Речі Посполитої». «Ординація…» мала перетво-
рити українське реєстрове козацтво на залежний і підпорядкований владі Речі Поспо-
литої підрозділ. Він повинен був допомагати полякам підтримувати свою владу в Україні
й захищати південні кордони Речі Посполитої.

                              Становлення українського козацтва (XVI — перша половина XVII ст.)  19
---
  8.         Козацька революція
             середини XVII ст. і
             війна за суверенітет
             козацької держави
             другої половини XVII ст.
Основні дати               1648–1676 рр. — козацька революція.
                           60-ті–80-ті рр. XVII ст. — період Руїни.

Основні                    Козацька революція, наказний гетьман,
поняття й терміни          Руїна, суверенітет.

Назви                      Зборівський договір, Березневі статті, Віленське перемир’я,
                           Гетьманщина.

Персоналії                 Богдан Хмельницький, Дем’ян Многогрішний, Іван Богун,
                           Іван Брюховецький, Іван Виговський, Іван Самойлович,
                           Іван Сірко, Павло Тетеря, Петро Дорошенко, Юрій Немирич,
                           Юрій Хмельницький.

Основні події
     Козацько-селянські повстання кінця XVI — початку XVII ст. дали українському наро-
ду значний військовий досвід, піднесли його національну самосвідомість, стали переду-
мовою козацької революції.
     У січні 1648 р. розпочалося козацьке повстання, і повстанці обрали Богдана Хмель-
ницького гетьманом Війська Запорозького. Скрізь по Україні створювалися загони се-
лян і городян. Видатною заслугою Хмельницького є те, що він протягом року війни зумів
створити з розрізнених селянських і козацьких загонів повноцінну армію та залучити
в союзники кримських татар. Козацько-селянська армія отримала перемогу 29 квітня
— 16 травня 1648 р. в битві під Жовтими Водами, 25–26 травня 1648 р. в битві під Кор-
сунем, 13 (26) вересня 1648 р. — в битві під Пилявцями. 14 (27) грудня 1648 р. війська
Хмельницького вступили до Києва. Козацька армія дійшла до Львова та Замостя. Річ
Посполита пішла на переговори і після укладення Зборівського договору (8 (18) серпня
1649 р.) вперше в історії українсько-польських відносин Україна отримала з боку Речі
Посполитої визнання повної самостійності як козацька держава. Значно погіршилися
умови для України після Білоцерківського договору (вересень 1651 р.), що його коза-
ки вимушені були підписати після поразки в битві під Берестечком (28 червня 1651 р.).
1–2 червня 1652 р. Богдан Хмельницький в урочищі Батіг на Поділлі розбив 20-тисячне
польське військо, що звільнило його від виконання Білоцерківського договору.

20       Історія України
---
     Протягом 1650–1653 рр. відбувались молдовські походи Богдана Хмельницького,
мета яких — не допустити союзу Молдови з Річчю Посполитою. Але вони не дали бажа-
них результатів. Тяжке внутрішньополітичне становище Гетьманщини наприкінці 1653 р.
змусило Богдана Хмельницького піти на переговори з Московською державою. У бе-
резні 1654 р. був укладений договір між Україною і Московією — «Березневі статті», за-
тверджений царем Олексієм Михайловичем і Боярською думою. Договір дав можливість
для України зберегти власну державність. До кінця 1654 р. українсько-російські війсь-
ка змусили поляків відступити, але невдовзі проти Речі Посполитої виступила і Швеція.
Московська держава, будучи суперником Швеції, припинила воєнні дії проти Речі Поспо-
литої, уклавши з нею у 1656 р. Віленське перемир’я, яке козаки сприйняли як зраду з боку
московського царя.
     Богдан Хмельницький розпочинає активний пошук нових союзників: намагається
створити коаліцію держав за участі Швеції, Семиграддя, Молдови, Валахії, Литви. Йому
вдається домовитися про спільні дії зі шведським королем Карлом X Густавом та семи-
градським князем Юрієм II Ракоці. Попри погрози Московії, Богдан Хмельницький разом
зі Швецією і Семиграддям (Трансильванією) вирішив продовжувати війну з Річчю По-
сполитою. Утім, згодом ситуація змінилася. Річ Посполита отримала підтримку від крим-
ських татар і Австрії, а союзники не могли підтримати козацьку державу. Все це оста-
точно підірвало здоров’я хворого Богдана Хмельницького, і 27 липня 1657 р. він помер. В
історії України розпочався період Руїни, який характеризується боротьбою за владу між
представниками козацької верхівки, поділом України та втручанням у її внутрішні справи
іноземних держав (Московії, Речі Посполитої, Оманської імперії та її васала Кримського
ханства).
     Ще за життя Богдана Хмельницького було ухвалене рішення про наслідування була-
ви після смерті батька його молодшим сином Юрієм. Івана Виговського у 1657 р. обрали
регентом при 16-річному синові Богдана Хмельницького, а згодом і гетьманом. У вересні
1658 р. у Гадячі підписано договір із Річчю Посполитою про створення федерації держав
у складі Польщі й Литви, а Гетьманщині обіцялася значна автономія.
     Навесні 1658 р. розпочалася московсько-українська війна (1658–1659 рр.). Іван Ви-
говський розгромив 100-тисячну московську армію під Конотопом, але не зміг скори-
статися результатами блискучої перемоги, оскільки проти нього виступила промосков-
ська опозиція. У жовтні 1659 р. він зрікся булави й виїхав до Речі Посполитої.
     Гетьманування Юрія Хмельницького (1659–1663 рр.) призвело до розколу України
— на Правобережну, яка орієнтувалася на Річ Посполиту, і Лівобережну, яка орієнтува-
лася на Московію. У 1663 р. гетьманом Правобережної України було обрано Павла Тете-
рю, Лівобережної — Івана Брюховецького. У Лівобережній Україні, яка отримала назву
«Гетьманщина», московський уряд систематично й послідовно обмежував автономію,
посилював свою присутність.
     У 1665 р., після Павла Тетері, гетьманом Правобережної України було обрано Петра
Дорошенка, який боровся за незалежну й територіально цілісну Україну. На жаль, його
боротьба не дала результатів. Дорошенко склав присягу на вірність московському ца-
реві. Відчувши, що втримати булаву йому не вдасться, він у 1676 р. склав із себе гетьман-
ські повноваження.
     У результаті тривалих воєн у період Руїни Правобережна Україна повністю занепа-
дає, стає безлюдною, населення масово переселяється на лівий берег Дніпра.
     У другій половині XVII ст. значною військовою силою в боротьбі проти чужоземних
загарбників — Речі Посполитої, Туреччини, Кримського ханства — була Запорозька Січ.
Активну боротьбу проти польсько-шляхетської й турецько-татарської агресії на україн-
ські землі вів кошовий отаман запорожців Іван Сірко.
     З 1686 р. за «Вічним миром» між Річчю Посполитою і Московською державою Запо-
розька Січ офіційно увійшла до складу Московської держави.

                                       Козацька революція середини XVII ст. і війна за суверенітет
                                                        козацької держави другої половини XVII ст.  21
---
   9.        Козацька Україна
             (Гетьманщина)
             другої половини ХVІІ ст. —
             початку ХVІІІ ст.
Основні дати                1667 р. – Андрусівське перемир’я.
                            1686 р. – Вічний мир.
                            1699 р. – Карловицьке перемир’я.

Основні                     Генеральна рада, генеральна старшина, гетьман, етнічна група,
поняття й терміни           займанщина, козацька старшина, політична еліта, полк, сотня.

Назви                       Гетьманщина, Слобідська Україна,
                            Запорожжя (Військо Запорозьке Низове).

Персоналії                  Яна II Казимир, Ян III Собеський, Олексій Михайлович.

Основні події
     У січні 1667 року Московське царство та Річ Посполита підписали Андрусівське пе-
ремир’я. Лівобережжя відходило до Московії, а Правобережна Україна – до Речі Поспо-
литої. Київ тимчасово залишався у складі Московії.
     Запорозька Січ мала перебувати під опікою обох держав. Вона в другій половині XVII
ст. продовжувала відігравати роль форпосту в захисті України від турецько-татарських
набігів. Кількість запорозького козацтва у 60-х рр. XVII ст. збільшувалася, тому що по-
частішали втечі на Запоріжжя з Лівобережної та Правобережної України. Запорожці ча-
сто ставали в опозицію до гетьманської влади.
     Після укладення «Вічного миру» (1686 р.) змінився політико-правовий статус Січі:
вона перейшла у виключне підпорядкування Москви, проте, незважаючи на заборону,
провадила власну зовнішньополітичну лінію: на початку 90-х рр. XVII ст. відбулося по-
жвавлення зносин із Кримським ханством; активно розвивалися відносини з правобе-
режним козацтвом і польською владою. У листопаді 1689 р. запорожці звернулися до
Речі Посполитої із проханням про підданство, проте отримали лише обіцянки.
     Основними проявами політики московського уряду щодо Запорозької Січі в дру-
гій половині XVII ст. була підтримка запорожців у конфліктах з гетьманами, оскільки це
сприяло ослабленню гетьманської влади. У 1663 – 1667 рр. на Чортомлицьку Січ була
направлена московська залога, що стежила за козаками. У 1686 р. на запорозьких зем-
лях була споруджена фортеця, аби утримувати козаків під контролем. Московія вико-
ристовувала військову силу запорожців для боротьби за вихід до Азовського і Чорного
морів (Азовсько - Дніпровська кампанія 1695 – 1698 рр.).
     Король Ян III Собеський прагнув створити міцну перешкоду турецько-татарським
нападам. Тому він вирішив узаконити територіальне козацьке військо на землях Право-

22        Історія України
---
бережної Наддніпрянщини. Відповідно до універсалу короля (1684 р.) і Сеймової Кон-
ституції (1685 р.) за козаками затверджувалися вольності, свободи і привілеї, а також
дозволялося заселяти землі колишніх правобережних полків. Привілеї привертали сюди
жителів Лівобережжя, переселенців з інших районів Правобережжя, Галичини, вихідців
із Білорусії та Молдавії. На цих землях було створено чотири територіальні козацькі пол-
ки. Очолював козацьку адміністрацію наказний гетьман, якого призначав король. Козаки
нових полків брали активну участь у війні з Османською імперією, за що отримали гроші
від польської влади. Зміцнення козацтва призвело до загострення конфлікту зі шляхтою,
що спалахнув у 1688 р. через земельні володіння. Проте поки йшла війна, вища влада
Речі Посполитої не зважала на це. У 1699 р. держави Священної ліги й Османська імперія
підписали Карловицьке перемир’я, за яким Річ Посполита повертала собі Західне Поді-
лля. Цього ж року сейм ухвалив рішення про ліквідацію козацького війська на Правобе-
режжі.
     Слобідська Україна (Слобожанщина) – регіон, що утворився на території Дикого
Поля між кордонами Московської держави, Речі Посполитої і Кримського ханства в XVII
– XVIII ст., охоплювала територію сучасних Харківської, Сумської, півночі Донецької і Лу-
ганської областей України та південні частини Бєлгородської, Курської і Воронезької об-
ластей Росії. Перші колоністи на так званому Дикому полі з’явилися у XV – на початку XVI
ст., наступна хвиля колонізації, пов’язана з козацько-селянськими повстаннями на Пра-
вобережжі у першій половині XVII ст. Активізація переселення відбулася після поразки
козацької армії під Берестечком (1651 р.) та під час Руїни. Для заохочення переселенцям
надавались певні свободи – «слободи» (звільнення від податків) тому поселення стали
називати слободами, а територію – Слобожанщиною. Виникли міста Острогозьк, Суми
(1652 р.), Охтирка, Харків. Було сформовано п’ять полків, які підпорядковувалися білго-
родському воєводі. На козацьких радах обирали полковників, яких затверджував цар,
полкову старшину обирали довічно. Діяло право займанщини: поселенці могли брати
стільки землі, скільки могли обробити, кожний полк мав фонд незаселених земель, звід-
ки нові козаки могли отримати наділ, селяни, як і в Гетьманщині, оселялися переважно
на старшинських землях.
     Вищими органами влади Лівобережної Гетьманщини в другій половині XVII ст. були
Генеральна військова рада (утратила початковий характер вищого законодавчо-розпо-
рядчого органу влади, усі питання погоджувала з Москвою), старшинська рада, яка за-
ступила місце загальної військової ради. Фактично орган козацької старшини, утворюва-
ний на основі представництва від полків. На цих радах обиралася генеральна старшина
і полковники, визначалися розміри податків, оренд, вирішувалися справи військово-о-
боронного характеру. Московський уряд на старшинській раді затверджував кандидатів
на гетьманство. Гетьман обирався на невизначений термін. Права і компетенції кожного
гетьмана визначалися спеціальними Статтями (умовами), які він підписував із москов-
ським урядом.

                       Козацька Україна (Гетьманщина) другої половини ХVІІ ст. — початку ХVІІІ ст.  23
---
  10.           Україна та ранньомодерні
                імперії XVIII ст.
Основні дати                1709 р. — Полтавська битва.
                            1710 р. — Конституція Пилипа Орлика.
                            1764 р. — ліквідація Гетьманщини,
                            1775 р. — зруйнування Нової Січі,
                            1772 р., 1793 р. і 1795р. — поділи Речі Посполитої.

Основні                     Академія, гайдамаки, козацьке бароко, козацькі літописи,
поняття й терміни           анексія.

Назви                       Конституція Пилипа Орлика, Нова Січ, опришківський рух,
                            поділи Речі Посполитої.

Персоналії                  Іван Мазепа, Пилип Орлик, Данило Апостол,
                            Кирило Розумовський, Олекса Довбуш, Григорій Сковорода.

Основні події
    На початку гетьманування Іван Мазепа (1687–1709 рр.) дотримувався промосков-
ської політики, сподіваючись за підтримки Москви розширити територію Гетьманщини.
Але прагнення російського царя Петра І цілком підпорядкувати Україну підштовхнули
Мазепу до угоди зі шведським королем, який зобов’язувався захищати Гетьманщину і
приєднані до неї землі, за вимогою гетьмана і Генеральної ради. Дізнавшись про вчинок
Мазепи, цар Петро наказав зруйнувати гетьманську столицю Батурин. У квітні 1709 р.
була знищена Чортомлицька Січ. 27 червня 1709 р. відбулася ключова битва Північної
війни — Полтавська. Після поразки Мазепа й Карл XII утекли до володінь турецького сул-
тана, де 22 серпня 1709 р. гетьман помер.
    У 1710 р. новим гетьманом було обрано Пилипа Орлика. Він очолив першу україн-
ську політичну еміграцію в Європі. Під час козацької ради було ухвалено складений
Орликом документ «Пакти й Конституції законів і вольностей Війська Запорозького»
(Конституція Пилипа Орлика). Це була угода між старшиною та козаками, з одного боку,
та гетьманом — з іншого. Проголосивши фактично республіканський політичний устрій
Української козацької держави, Конституція Пилипа Орлика стала зразком тогочасної
політичної думки не тільки в Україні, а і взагалі в Європі. У 1714 р. Пилип Орлик виїхав у
подорож до країн Європи, де намагався отримати допомогу в боротьбі проти Московії,
одначе підтримки у правителів європейських держав гетьман не знайшов.
    Для управління Гетьманщиною за указом Петра І від у 1722 р. була заснована Мало-
російська колегія. Після її скасування у 1727 р. гетьманом став Данило Апостол (1727–
1734 рр.). Він активно взявся до відновлення втраченої автономії: призначив на поса-
ди полковників своїх прихильників, провів заходи щодо впорядкування старшинського
землеволодіння, уперше вчинив дії щодо складання тогочасного бюджету Гетьманщини,
налагодив українську торгівлю, підпорядкував гетьманській владі Київ, реорганізував
судову систему, домігся дозволу на повернення запорожців із володінь кримських татар
в Олешках та заснування ними в 1734 р. Нової (Підпільненської) Січі на річці Підпільній.

24       Історія України
---
Після смерті Данила Апостола для управління Гетьманщиною і Слобідською Україною
російським царським урядом було утворене Правління гетьманського уряду (1734–1750
рр.). Політика «Правління гетьманського уряду» викликала дедалі більше невдоволення
населення Гетьманщини.
     За розпорядженням російської імператриці Єлизавети в 1750 р. гетьманом обрали
Кирила Розумовського (1750–1764 рр.). Він намагався сприяти перебудові Гетьманщи-
ни на зразок держави європейського штибу. Наступна російська імператриця Єкатерина
II запропонувала йому добровільно зректися булави, на що Розумовський був змуше-
ний погодитися. У 1764 р. вийшов царський указ про ліквідацію гетьманської влади. Для
управління землями колишньої Гетьманщини була створена Друга Малоросійська коле-
гія (діяла в 1764–1786 рр.), яку очолив Петро Рум’янцев. У 1775 р. за наказом Катерини II
російськими військами була зруйнована Нова Січ.
     Посилення соціального, національно-релігійного гноблення в другому десятилітті
XVIII ст. спричинило на Правобережжі нову хвилю національно-визвольної боротьби,
відомої в історії під назвою «гайдамацький рух». Повстанський рух набув поширення і
на західноукраїнських землях, особливо в Прикарпатті, де загони називалися «чорними
хлопцями», або опришками. Найвідомішим ватажком був Олекса Довбуш, який загинув у
1745 р. Проте, незважаючи на смерть ватажка, рух опришків не припинився до середини
XX ст.
     Унаслідок перемог Росії у війнах з Османською імперією (1768–1774, 1787–1791 рр.)
і ліквідації Запорозької Січі (1775 р.) та Кримського ханства (1783 р.) утворився масив
земель, які Російська імперія стала активно колонізувати. Для позначення цього регіону
використовувалася назва «Південна Україна», а офіційно ці території назвали «Новоро-
сія».
     У другій половині XVIII ст. Річ Посполита переживала період занепаду. Цим скори-
сталися сусідні держави — Росія, Пруссія та Австрія. Вони розділили Польщу (1772 р.,
1793 р. і 1795 р.). У результаті ліквідації державних кордонів в межах Російської імперії
опинилися 80 % українців.
     На Лівобережжі, Слобожанщині та Запоріжжі існували початкові школи, де навчали
дяки. На Правобережжі та західноукраїнських землях школи діяли при братствах. На Лі-
вобережжі та Слобожанщині працювали Чернігівський, Харківський і Переяславський
колегіуми, на Правобережжі та західноукраїнських землях — єзуїтські колегіуми. Вищу
освіту здобували у Києво-Могилянській академії і Львівському університеті.
     Видатним філософом, гуманістом, просвітителем, поетом, педагогом, музикантом
був Григорій Сковорода. Значний внесок у розвиток медичних знань зробили Нестор
Амбодик-Максимович, Мартин Тереховський та інші. 1798 року видано «Енеїду» Івана
Котляревського — перший твір, написаний розмовною українською мовою. Набули по-
ширення козацькі пісні з маршовим ритмом. Теоретиком партесного (багатоголосного
хорового) співу був український композитор Микола Дилецький, Видатними композито-
рами були Максим Березовський, Дмитро Бортнянський, Артемій Ведель. В архітектурі
домінувало бароко, з’явився класицизм. Видатні пам’ятки: Спасо-Преображенський со-
бор Мгарського монастиря, церква Всіх Святих у Києво-Печерській лаврі, Собор свято-
го Юра у Львові, Андріївська церква в Києві, ратуша в Бучачі. Видатні архітектори — Іван
Григорович-Барський, Степан Ковнір.

                                                          Україна та ранньомодерні імперії XVIII ст.  25
---
    11.         Українські землі в складі
                Російської імперії
                наприкінці XVIII —
                у першій половині XIX ст.
Основні дати               1832 р. — створення Азовського козацького війська.
                           1846–1847 рр. — діяльність Кирило-Мефодіївського братства.
                           Листопад 1830 р. — польське національно-визвольне
                           повстання.
                           1839 р. — ліквідація греко-католицької церкви на Правобережжі.

Основні                    Національна ідентичність, національний рух,
поняття й терміни          національне відродження.

Назви                      Задунайська Січ, Азовське козацьке військо, Чорноморське/
                           Кубанське козацьке військо, польське Листопадове повстання,
                           Кирило-Мефодіївське братство.

Персоналії                 Іван Котляревський, Микола Костомаров, Пантелеймон Куліш,
                           Тарас Шевченко.

Основні події
     Російська    імперія   оволоділа    Слобожанщиною,         Лівобережжям,      Правобережжям
та Півднем, що становило близько 85 % земель, заселених українським населенням.
Запроваджувались нові адміністративно-територіальні одиниці — генерал-губерна-
торства (Київське, Малоросійське, Новоросійсько-Бессарабське). Влада генерал-гу-
бернатора мала характер військової диктатури (зосереджував у своїх руках військову,
адміністративну, судову та фінансову владу). Проводилася русифікація всіх сфер сус-
пільно-політичного життя.
     Із числа козаків-задунайців, що перейшли на бік Росії в роки російсько-турецької
війни 1828–1829 рр., у 1832 р. було створено Азовське козацьке військо. У 1864 р. вій-
сько ліквідували, а його клейноди передали Кубанському козацькому війську.
     У 70-х–90-х рр. XVIII ст. на Лівобережжі діяв створений місцевими патріотами-ав-
тономістами Новгород-Сіверський гурток. Гуртківці прагнули до повернення часів існу-
вання Гетьманщини. У кінці XVIII ст. в середовищі дворян-автономістів створено «Історію
Русів», у якій викладено історичний розвиток України від найдавніших часів до 1769 р.
в найкращих традиціях козацького літописання. Початком українського відродження на
Слобожанщині стала діяльність гуртка «харківських романтиків» (Ізмаїл Срезневський,
Орест Євецький та інші) у Харківському університеті.
     Відбувалось формування основ української національної ідеї, яка еволюціонува-
ла від спроб відновлення автономії України нащадками козацької старшини до спроби

26       Історія України
---
висунути програму національного визволення членами Кирило-Мефодіївського брат-
ства. Учасниками братства були Василь Білозерський, Микола Гулак, Микола Костома-
ров, Пантелеймон Куліш, Тарас Шевченко. Вони проводили наукові дослідження, вели
просвітницьку діяльність, збирали кошти на відкриття народних шкіл, писали підручни-
ки для них. У 1847 році братчиків заарештували. Усіх дванадцятеро покарали засланням
до різних місць імперії. Тараса Шевченка відіслали солдатом до Оренбурзького корпусу
із забороною писати й малювати.
     На початку XIX ст. в суспільному житті українських земель помітну роль почало віді-
гравати масонство. Ідеї представників польської, російської та української спільнот, що
входили до них, суттєво різнилися. Польські масони поєднували негативне ставлення
до російської влади з прагненнями боротьби за відновлення Речі Посполитої. Російські
масони виступали за вдосконалення імперських порядків відповідно до принципів ма-
сонства. Для українського дворянства участь у діяльності масонських лож стала фор-
мою прояву власних опозиційних настроїв, пошуку способів зміни наявних політичних
порядків. Найбільше українців перебувало в полтавській ложі «Любов до істини». До неї
входили Іван Котляревський, Василь Капніст, Василь Тарновський, Василь Лукашевич.
     У 1821 р. на Правобережжі, у Тульчині, утворилася організація декабристів «Півден-
не товариство» (керівник Павло Пестель). Рух декабристів мав проросійський характер
й обмежувався переважно офіцерами армії. Політична байдужість декабристів до май-
бутнього інших народів, які перебували під владою імперії, стала однією з причин їхньої
поразки під час повстання у 1825–1826 рр.
     У листопаді 1830 р. у Варшаві перемогло національно-визвольне повстання проти
російського панування. Створений повстанцями Національний уряд висунув програму
боротьби за відродження Речі Посполитої в кордонах 1772 р. Повстання було придушене
російськими урядовими військами, посилилась русифікація, яка мала на меті культурне
перетворення місцевого населення в на «істинних росіян». Царський уряд склав тео-
рію офіційної народності (стисло — тріада «православ’я-самодержав’я-народність»). В її
основі лежали консервативні погляди на освіту, науку, літературу. Народність розгляда-
лася як необхідність дотримуватися власних (російських) традицій і відкидати інозем-
ний вплив, як необхідність боротьби із західними ідеями свободи думки, свободи совісті,
свободи особистості, індивідуалізму, раціоналізму, які православ’я сприймало як «віль-
нодумство» та «смутьянство».
     У 1839 р. була ліквідована греко-католицька церква на Правобережжі, її об’єднали з
православною. Закриття греко-католицьких церков у краї відбувалося примусово, не-
зважаючи на протести вірян.

           Українські землі в складі Російської імперії наприкінці XVIII — у першій половині XIX ст.  27
---
   12.          Українські землі в складі
                Австрійської імперії
                наприкінці XVIII —
                у першій половині XIX ст.
Основні дати                1837 р. — видання альманаху «Русалка Дністровая».
                            1848 р. — остаточне скасування панщини.
                            2 травня 1848 р. — створення Головної руської ради.

Основні                     Будителі, «освічений абсолютизм».
поняття й терміни

Назви                       Руська трійця, Весна народів, Головна Руська рада.

Персоналії                  Іван Могильницький, Лук’ян Кобилиця, Маркіян Шашкевич,
                            Олександр Духнович, Марія-Терезія, Йосиф II,
                            Андрій Бачинський.

Основні події
     У 70-х–80-х рр. XVIII ст. на західноукраїнських землях відбулося чимало змін, пов’я-
заних із реформами, що їх проводили в Австрійської імперії імператриця Марія-Терезія та
її син Йосиф II. У 1789 р. був ухвалений указ про ліквідацію панщини. Адміністративні ре-
форми сприяли посиленню централізації системи управління й покращенню керованості
імперією. Німецька мова на всій території Австрійської імперії отримала статус офіційної.
В освітній сфері імператриця Марія-Терезія за шкільною реформою 1777 р. визнала за
всіма своїми підданими право навчати дітей у початковій школі їхньою «материнською»
мовою. У релігійній сфері Марія-Терезія передусім зрівняла в правах греко-католицьку
та римо-католицьку церкви. Активну діяльність у питанні національного відродження в
Галичині проявляв Іван Могильницький.
     На початку XIX ст., коли уряд скасував деякі з попередніх реформ, почало наростати
невдоволення. Улітку 1838 р. селянські виступи охопили майже всю Буковину. Прибор-
кати їх вдалося ненадовго. У 1843–1844 рр. вони спалахнули з новою силою. Із-поміж
багатьох селянських ватажків найбільш помітною постаттю став Лук’ян Кобилиця.
     Значну роль у розвитку українського відродження відіграла діяльність «Руської
трійці» — утвореного у Львові гуртка вихованців семінарії (Маркіян Шашкевич, Іван Ва-
гилевич та Яків Головацький). Важливе місце в діяльності «Руської трійці» мала під-
готовка й видання в 1837 р. альманаху «Русалка Дністровая» —першої на українських
землях у складі Австрійської імперії збірки, надрукованої українською мовою. Видан-
ня альманаху було заборонено, гурток припинив свою діяльність у 1843 р. після смерті
Маркіяна Шашкевича.

28        Історія України
---
     В українських регіонах Австрійської імперії «Весна народів» (загальна назва ре-
волюційних рухів 1848–1849 рр. у країнах Європи) розпочалася масовими вуличними
демонстраціями, у регіонах активізувалися національні рухи. В середовищі національно
свідомих діячів слов’янських народів зароджується рух так званих «будителів», які за-
кликали «прокинутися від багаторічного сну», згадати про своє минуле й боротися за
своє майбутнє. Перше покоління «будителів» Закарпаття і Східної Галичини вийшло із
середовища греко-католицького духовенства. На Закарпатті центром українського на-
ціонального відродження стала Мукачівська греко-католицька єпархія, завдяки діяль-
ності єпископа Андрія Бачинського.
     Представником української спільноти краю перед центральною владою стала Го-
ловна руська рада. Для захисту інтересів української національної громади в краї рада
створила власні підрозділи національної гвардії в містах, а також загони селянської са-
мооборони на Прикарпатті, ініціювала створення Батальйону руських гірських стрільців
під австрійським командуванням для розміщення у галицько-угорському прикордонні.
За її сприяння в Галичині розгорнули діяльність близько 50 місцевих руських рад. Рада
послідовно відстоювала запровадження навчання українською мовою в усіх навчальних
закладах краю, заснувала Галицько-Руську матицю — культурно-освітнє товариство,
що видавало дешеві книжки для народу українською мовою. В 1849 р. у Львівському
університеті відкрили кафедру української мови та літератури, яку очолив Яків Голо-
вацький. Рада ухвалила рішення про початок випуску «Зорі Галицької» — першої газети
українською народною мовою.
     Поглиблення суперечностей із польською стороною, яка відверто ігнорувала націо-
нальні права українців, обумовило зміни вимог Головної руської ради. У червні 1848 р.
вона вперше звернулася до імператора з проханням поділу Галичини на польську та
українську частини із двома окремими адміністраціями. У 1851 р. Головну руську раду
розпустили.
     За короткий історичний період 1848–1849 рр. західні українці мали найвагоміші здо-
бутки у своєму національно-визвольному русі серед інших народів.

         Українські землі в складі Австрійської імперії наприкінці XVIII — у першій половині XIX ст.  29
---
   13.          Повсякденне життя та
                культура України
                кінця XVIII —
                першої половини XIX ст.
Основні дати                1798 р. — вихід друком «Енеїди» Івана Котляревського.
                            1840 р. — вихід друком «Кобзаря» Тараса Шевченка.
                            1818 р. — відкриття професійного театру в Полтаві.

Основні                     Національна культура, ссиміляція, романтизм, бароко,
поняття й терміни           класицизм.

Назви                       «Енеїда», «Кобзар».

Персоналії                  Іван Котляревський, Тарас Шевченко, Остап Вересай,
                            Михайло Вербицький.

Основні події
     Наприкінці XVIII — у першій половині XIX ст. більшість населення українських етніч-
них територій у складі Російської й Австрійської імперій становило селянство, яке здавна
працювало біля землі, жило в невеликих мальовничих селах і не бажало змінювати їх на
міські оселі. Індустріальна революція спричинила певні зміни у складі населення укра-
їнських земель, однак і наприкінці XIX ст. селянство в його складі переважало. Оскільки
більшість українського населення становило селянство, то міста й містечка були пере-
важно місцевими адміністративними й торговельними центрами для найближчих око-
лиць.
     Негативний вплив на розвиток культури мали відсутність власної державності, на-
ціональне гноблення та імперські кордони, що ігнорували українську етнічну територію.
     У Наддніпрянській Україні національно-культурна політика Російської імперії поєд-
нувала заходи русифікації та культурної асиміляції українців, що велися примусовими ад-
міністративними засобами.
     На західноукраїнських землях українська культура потерпала від онімечування, що
поєднувалося з полонізацією в Галичині, мадяризацією в Закарпатті та румунізацією на
Буковині.
     Культурний розвиток галицьких і закарпатських русинів був пов’язаний із діяльністю
греко-католицького духовенства
     В українській літературі та мистецтві цього періоду основними художніми напрям-
ками були класицизм і романтизм. Розвиток класицизму пов’язаний із творчістю Івана
Котляревського,      Петра    Гулака-Артемовського,        Григорія   Квітки-Основ’яненка.    Стиль
романтизму      розвивали      «харківські    романтики»      (Левко     Боровиковський,    Амвро-
сій Метлинський, Микола Костомаров та інші), на Закарпатті — Олександр Духнович.

30        Історія України
---
Вершиною романтизму вважається творчість Тараса Шевченка, Пантелеймона Куліша.
У класичному та романтичному стилях писав свої твори Євген Гребінка.
     Іван Котляревський став засновником нової української поезії, написаної народною
мовою. Його літературна діяльність розпочалася з переробки поеми римського поета
Вергілія «Енеїда». Це започаткувало становлення сучасної української літературної
мови. Вершиною розвитку української літератури цього періоду вважають творчість Та-
раса Шевченка. Його перу належить збірка поезій «Кобзар», поема «Гайдамаки», збірка
«Три літа», повісті «Музикант», «Художник», «Близнюки», «Капітанша», драма «Назар
Стодоля».
     У цей період у житті української спільноти, як і раніше, вагоме місце посідали музика
й музичний фольклор. Загальною повагою користувалися кобзарі, найвідомішими серед
яких у цей період були Остап Вересай, Іван Крюковський, Федір Гриценко (Холодний),
Андрій Шут. На Наддніпрянщині виникли перші музичні професійні товариства, які про-
вадили концертну діяльність. В Перемишлі у 1829 р. заснували постійний церковний хор.
На його основі сформувалося нове покоління, яке започаткувало так звану «переми-
шльську школу». Найвідомішим її представником став Михайло Вербицький — один із
перших професійних композиторів Галичини.
     В українській скульптурі цього періоду відбувався перехід від стилю бароко до кла-
сицизму. Загальне визнання здобув у цей час скульптор-монументаліст Іван Мартос.
Про зародження мистецтва класицизму в живописі свідчить творчість майстрів пор-
трета Дмитра Левицького та Володимира Боровиковського. У першій половині XIX ст. в
українському живописі набув поширення новий стиль — реалізм (Іван Сошенко, Капітон
Павлов, Гаврило Васько). Визначним досягненням образотворчого мистецтва цього пе-
ріоду стала творчість Тараса Шевченка, який є автором понад тисячі творів різних жан-
рів. Швидкими темпами відбувалося будівництво в Єлисаветграді (нині Кропивницький),
Херсоні, Маріуполі, Одесі, Севастополі та інших містах.
     Світову славу своєю красою здобули декоративно-пейзажні парки «Олександрія»
поряд із Білою Церквою та «Софіївка» в околицях Умані. Більшість визначних архітек-
турних пам’яток цієї доби на українських землях у складі Австрійської імперії зосере-
джено у Львові (Оссолінеум, ратуша на площі Ринок, міський театр).
     У 1820 р. у Полтаві побудували приміщення постійного театру. Його директором став
Іван Котляревський. Саме для цього театру він написав перші українські театральні тво-
ри — «Наталка Полтавка» і «Москаль-чарівник». Цим він започаткував український ре-
пертуар театрів. Зі становленням професійного театру з’явилися видатні українські ак-
тори — Михайло Щепкін та Карпо Соленик.

                    Повсякденне життя та культура України кінця XVIII — першої половини XIX ст.  31
---
   14.          Українські землі
                в складі Російської імперії
                в другій половині XIX ст.
Основні дати                1853–1856 рр. — Східна (Кримська) війна.
                            1861 р. — Маніфест про скасування кріпосного права.
                            1863–1864 рр. — польське повстання.
                            1859 р. — створення першої української громади.
                            1865 р. — будівництво залізниці Одеса-Балта.
                            1891–1898 рр. — братство тарасівців.

Основні                     Громадівський рух, земство, індустріалізація, інтелігенція,
поняття й терміни           урбанізація, українське питання, хлопомани.

Назви                       Валуєвський циркуляр, Емський указ, кримськотатарське
                            національне відродження, братство (братерство) тарасівців.

Персоналії                  Володимир Антонович, Михайло Драгоманов,
                            Ісмаїл Гаспринський.

Основні події
     У 1853 р. Росія розпочала Східну (Кримську) війну. Оскільки українські землі у складі
Російської імперії стали і міжфронтовою територією, і театром воєнних дій, її господар-
ство зазнало значних втрат. Звідси також поповнювалася рекрутами та ополченцями
російська армія. Наприкінці війни на українських землях відбулися два великі селянські
рухи — «Київська козаччина» у 1855 р. та «Похід у Таврію за волею» у 1856 р. Війна
завершилася поразкою Російської імперії, через це порушувалось українське питання
(звільнення українських земель від країн, які контролювали її територію). Українське пи-
тання поступово перетворювалося з проблеми внутрішнього життя Австро-Угорської
та Російської імперій на складову європейської політики. Німецький план створення Ки-
ївського королівства унаочнив початок визнання окремими європейськими політиками
права українського населення створити власну державність.
     У лютому 1861 р. російська влада оприлюднила Маніфест про скасування кріпосного
права й «Положення», що містило законодавчі акти селянської реформи. Для вдоско-
налення системи місцевого управління в 1864 р. провели земську та судову рефор-
му. За міською реформою 1870 р. самоврядування в містах змінювалося зі станового
на безстанове. Унаслідок військової реформи країну поділили на 15 округів; до складу
трьох із них — Київського, Одеського і Харківського — входили губернії, створені ро-
сійською владою на українських землях. Важливим у здійсненні військової реформи
стало запровадження в 1874 р. замість рекрутських наборів нової системи комплек-
тування армії. Освітня реформа започаткувала в Російській імперії вищу жіночу освіту.
Хоча жінкам не дозволяли навчатися в університетах, для них запровадили приватні
вищі жіночі курси.

32        Історія України
---
     У XIX ст. на українських землях у складі Російської імперії розпочалась індустріаль-
на революція. Стрімкими темпами розвивалася кам’яновугільна промисловість. Украї-
на стала головною вугільно-металургійною базою Російської імперії. Нові підприємства
виникали також у цукровій галузі, суконній промисловості. Запрацював ливарний завод
у Херсоні, суднобудівні заводи існували в Миколаєві та Херсоні. Перевозили товари се-
ляни, що відбували гужову повинність або вирушали на заробітки: їх називали чумака-
ми. Перша в Південній Україні залізниця була збудована в грудні 1865 року від Одеси
до Балти. Українські землі посідали важливе місце в зовнішній торгівлі Російської імпе-
рії. Розгорталися процеси урбанізації, формувалися нові суспільні верстви підприємців і
промислових робітників. Найвідоміші представники української буржуазії пореформеної
доби — Терещенки, Харитоненки, Римаренки, Симиренки.
     Наприкінці 50-х рр. XIX ст. відбувалося відродження українського національного
руху. Українські діячі Санкт-Петербурга в 1859 р. створили першу українську громаду —
культурно-освітню організацію, що мала на меті популяризацію національної ідеї через
видання книжок, журналів, проведення вечорів. Уже в 1861 р. громади з’явилися в Києві,
згодом — у Харкові, Полтаві, Чернігові та Одесі. На Правобережжі почали свою діяль-
ність хлопомани, яких очолив Володимир Антонович. У 1861 р. колишні діячі гуртка хло-
поманів разом із викладачами та студентами Київського університету (серед них були
Павло Чубинський, брати Синьогуби, Іван Касьяненко, Михайло Драгоманов) утворили
«Українську громаду».
     Правобережна Україна стала одним із районів, де у 1863–1864 рр. розгорталися по-
дії польського національно-визвольного повстання. Хоча під час повстання більшість
українців засвідчила свою прихильність царському режиму, це не врятувало україн-
ський рух від подальших переслідувань. З’явилися звинувачення українофілів в нама-
ганні створити українську самостійну державу.
     За результатами слідства міністр внутрішніх справ Петро Валуєв 20 липня 1863 р.
видав таємний циркуляр, який забороняв публічно вживати українську мову. Емський
указ Олександра II (1876 р.) різко посилив обмеження проти української культури, за-
боронивши ввезення книжок українською мовою, друкування й видання в Росії оригі-
нальних українських творів та перекладів, п’єс для театральних вистав, текстів до нот.
Емський указ припинив діяльність громад, і тому громадівці вирішили організувати за
кордоном український національний центр, який мав налагодити видання вільної україн-
ської преси й представити український рух у Європі. Це завдання виконав Михайло Дра-
гоманов, який разом з іншими українськими політемігрантами видавав перший україн-
ський політичний журнал «Громада». Під впливом ідей Драгоманова в Наддніпрянській
Україні організовувалися Молоді громади, у яких гуртувалася переважно студентська
молодь. Найбільш радикально налаштованою серед студентських громад було «Брат-
ство тарасівців», що існувало в 1891–1898 рр.
     Процес становлення кримськотатарського національно-визвольного руху розпо-
чався у 80-х рр. XIX ст. Найбільш яскравим представником цих ідей став Ісмаїл Гасприн-
ський, який видавав першу національну газету «Терджиман» кримськотатарською й ро-
сійською мовами. Тривалий час вона була єдиним тюркомовним періодичним виданням
у Російській імперії.

                               Українські землі в складі Російської імперії в другій половині XIX ст.  33
---
   15.           Українські землі
                 в складі Австро-Угорщини
                 в другій половині XIX ст.
Основні дати                1868 р. — утворення товариства «Просвіта».
                            1873 р. — утворення Товариства імені Шевченка.
                            1890 р. — утворення Русько-української радикальної партії,
                            1899 р. — утворення Української національно-демократичної
                            партії.

Основні                     Кооперативний рух, народовці/українофіли, нова ера, радикали,
поняття й терміни           русофіли та москвофіли, український П’ємонт.

Назви                       «Просвіта», Товариство імені Шевченка, соборна Україна.

Персоналії                  Іван Франко, Олександр Барвінський, Юліан Бачинський,
                            Юліан Романчук, Юрій Федькович.

Основні події
     У 1867 р. Австрійська імперія перетворилась на конституційну Австро-Угорську мо-
нархію. Унаслідок польсько-австрійського компромісу Галичина отримала автономію, у
якій провідні позиції посіли поляки. Творці компромісу плекали надію перетворити Га-
личину на «польський П’ємонт», навколо якого в майбутньому відбудеться об’єднання
польських земель у межах історичних кордонів. Створилось підґрунтя для розгортання
національно-політичних рухів; український рух отримав новий імпульс.
     У 50-х–70-х рр. XIX ст. в українському русі Галичини різко посилився русинський
напрямок, відгалуженням якого стало москвофільство, або русофільство. Визнаними лі-
дерами москвофілів у різні часи були: у Галичині — Денис Зубрицький, Богдан Дідицький,
Іван Наумович та Михайло Качковський; на Буковині — Касіян Богатирець; на Закарпатті
— Адольф Добрянський. Вони обстоювали національно-культурну, а пізніше — держав-
но-політичну єдність із російським народом. У 1870 р. вони заснували політичну органі-
зацію під назвою Руська рада.
     Як опозиційний виник новий напрям — народовський. Народовці дотримувалися ідей
національного відродження. У 1861 р. вони заснували культурно-просвітницьку устано-
ву «Руська бесіда», а згодом її театр, який став першим українським професійним теа-
тром. Переломною подією стало відкриття в 1868 р. товариства «Просвіта». У 1873 р. у
Львові народовці організували Товариство імені Тараса Шевченка, яке згодом фактично
відігравало роль Академії наук України. У 1885 р. народовці заснували політичну органі-
зацію Народна рада, на чолі якої став Юліан Романчук.
     В українському русі Галичини виникла ще одна течія — радикальна (Іван Франко, Ми-
хайло Павлик). У 1890 р. радикали створили першу українську політичну партію в Гали-
чині — Русько-українську радикальну партію (РУРП). Уперше в українському русі було

34        Історія України
---
висунуто й аргументовано ідею єдності українських земель і політичної самостійності
України. Вона містилася в книзі Юліана Бачинського «Україна irredenta» (1895 р.).
     Під тиском віденської та київської сторін було досягнуто угоди українців і поляків у
Галичині. Угода 1890 р. мала почати «нову еру» в українсько-польських відносинах. Ця
політика тривала недовго, але вона поклала початок чіткому розмежуванню політичних
течій. У 1899 р. частина радикалів, що дотримувалися націоналістичних поглядів, а та-
кож основна маса народовців утворили Українську національно-демократичну партію
(УНДП). Партію очолили Михайло Грушевський, Євген Левицький, Володимир Охримо-
вич, Дем’ян Савчак, Іван Франко. У своїй програмі-максимум УНДП проголосила собор-
ність України та її національну незалежність. УНДП посіла провідне місце, в опозиції до
неї були РУРП і УСДП. Об’єднувало всі українські партії прагнення політичної самостій-
ності України.
     У 60-ті рр. XIX ст. на Галичині зародився кооперативний рух. У 1883 р. Василь На-
гірний заснував споживчий кооператив «Народна торгівля», який створював мережу
крамниць у селах і містах, де за помірними цінами можна було придбати необхідні речі
для господарства селянина, оминаючи посередників. У 1892 р. була заснована страхова
компанія «Дністер», що надало кооперативному руху стабільності. Окрім кредитування
і страхування селянства, кооперативи запроваджували сучасні методи господарюван-
ня, підтримку освіти, видання громадсько-політичної та навчальної літератури.
     У 1907 р. австрійська влада провела реформу системи виборів до парламенту дер-
жави, згідно з якою в країні вперше запроваджувалося загальне й рівне виборче право
для чоловіків. Українці збільшили своє представництво в австрійському парламенті до
27 депутатів від Галичини й п’яти депутатів від Буковини. У 1910 р. Юліан Романчук був
обраний віцепрезидентом палати послів австрійського парламенту. Парламентський
клуб (фракція українців), яким керувала УНДП, зосередив увагу на українізації освіти,
відкритті українського університету у Львові, адміністративному поділі Галичини на
українську й польську частини, створенні українського коронного краю, реформі вибор-
чого закону до Галицького сейму.

                              Українські землі в складі Австро-Угорщини в другій половині XIX ст.  35
---
  16.           Україна на початку
                XX століття перед
                викликами модернізації
Основні дати                1900 р. — створення Революційної української партії (РУП),
                            1905 – 1907 рр. – революція в Російській імперії.

Основні                     Страйк, народне віче, монополія, політизація національного
поняття й терміни           руху, ксенофобія, столипінська аграрна реформа.

Назви                       Товариство українських поступовців, чорносотенці,
                            Справа Бейліса.

Персоналії                  Євген Чикаленко, Іван Боберський, Кирило Трильовський,
                            Кость Левицький, Микола Міхновський, Михайло Грушевський.

Основні події
    У складі Російської та Австро-Угорської імперій українські господарства розвива-
лися як окремі складові економік двох імперій. Найрозвиненішими галузями економіки
на українських землях у складі Російської імперії були кам’яновугільна та металургійна, у
складі Австро-Угорщини — нафтодобувна та лісообробна. У промисловості панівну роль
відігравав іноземний капітал. Зокрема, у вугільній промисловості іноземцям належало
63 % основного капіталу, у металургії — 90 %, у нафтодобувній промисловості на укра-
їнських землях у складі Австро-Угорщини — 100 %. Утворювались монополії у металур-
гійній, кам’яновугільній, залізорудній, нафтодобувній галузях. Найпоширенішою формою
монополістичних об’єднань у промисловості стали синдикати. Поступово на українських
землях склалася певна спеціалізація промислових районів. Донбас став центром вугіль-
ної промисловості, Нікопольський басейн — марганцевої, Кривий Ріг — залізорудної,
Правобережжя і певною мірою Лівобережжя — цукрової, Східна Галичина — нафтової та
лісопереробної.
    У суспільно-політичному житті Наддніпрянської України цього періоду існувало кіль-
ка основних напрямів: російський, єврейський, український і польський. Першу україн-
ську політичну партію в Наддніпрянській Україні — Революційну українську партію (РУП)
— створила студентська громада Харкова у 1900 р. Очолив її Дмитро Антонович. Програ-
мою партії стала робота Миколи Міхновського «Самостійна Україна», одним із висновків
якої було: «Усі, хто на цілій Україні не за нас, ті проти нас. Україна для українців…».
    У 1905 р. в Російській імперії розпочалися революційні події: пройшли страйки робіт-
ників під гаслом «Геть самодержавство!». У Харкові та Катеринославі відбулися збройні
сутички страйкарів із поліцією. Виникли нові форми самоорганізації робітників — ради
робітничих депутатів, професійні спілки.
    Революційні події охопили військові частини: 14 червня 1905 р. в одеському пор-
ту вибухнуло повстання на панцернику «Потьомкін». Серед керівників повстання були

36       Історія України
---
українці Григорій Вакуленчук та Опанас Матюшенко, а серед офіцерів, котрі приєдна-
лись до повстання, член РУП Олександр Коваленко. У жовтні-листопаді 1905 р. відбу-
лись нові заворушення у військових частинах, що розміщувались у Севастополі, Києві,
Полтаві, Харкові, Чернігові, Білій Церкві.
     У Наддніпрянській Україні після оприлюднення Маніфесту 17 жовтня ситуація зали-
шалася напруженою. Радикали організовували мітинги, закликаючи до повалення мо-
нархії. Відбувалися єврейські погроми, організовані чорносотенцями у Києві, Одесі, Ка-
теринославі та містах Донбасу.
     Із перших місяців революції активізувалося селянство. У селі Великі Сорочинці Пол-
тавської губернії в грудні 1905 р. відбулося одне з найбільших повстань селян у роки ре-
волюції. У Наддніпрянщині у виступах солдатів і матросів узяли участь близько 15 тисяч
осіб.
     Революція 1905–1907 рр. привела до поширення із західноукраїнських земель до
Наддніпрянщини мережі «Просвіт». 30 жовтня 1905 р. в Одесі було відкрито першу таку
організацію. У травні 1906 р. «Просвіта імені Тараса Шевченка» з’явилася в Києві. Її го-
ловою став Борис Грінченко. Неофіційним друкованим органом просвітянського руху
стала газета «Рада», яка видавалася з 1906 р. в Києві. Її видання фінансували українські
меценати Євген Чикаленко та Василь Симиренко. «Рада» почала видаватися як перша
українська щоденна газета Наддніпрянщини.
     У виборах до I Державної думи українські соціалістичні партії участі не брали. До
II Державної думи від дев’яти губерній Наддніпрянщини було обрано 102 депутати, але її
розпустили, і плани української громади не були реалізовані. У III та IV Державних думах
тричі розглядалися українські питання, що сприяло приверненню уваги громадськості
до порушення прав українців.
     Однією з головних причин революції було аграрне питання, розв’язати яке через ре-
форму запропонував голова Ради міністрів і міністр внутрішніх справ Петро Столипін у
1906 р. Наддніпрянщина стала одним із тих регіонів, де земельна реформа відбувалася
найбільш успішно. Економічні наслідки реформи були більш вагомими: значно збільши-
лося виробництво товарного зерна, було освоєно нові території на сході країни, через
розорення частини селянства з’явилося більше робочої сили для промисловості.
     У 1908 р. створено Товариство українських поступовців (ТУП), головним завданням
якого була консолідація українських політичних сил в боротьбі за національне відро-
дження.
     Щоб відволікти населення від боротьби проти самодержавства, царський уряд на-
магався поширити на українські землі антисемітські настрої, ксенофобію (страх або не-
нависть до незнайомців, чи іноземців).
     У 1911 р. за підозрою у вбивстві 13-річного школяра заарештували працівника це-
гельні Менделя Бейліса, батька п’ятьох дітей. Розпочавши судовий процес, самодержав-
ство намагалося спровокувати єврейські погроми. Справа Бейліса тривала майже два
роки і завершилася великим судовим процесом у Києві. На захист Бейліса виступила
демократична громадськість. Гнівний протест проти провокацій царизму висловили Ми-
хайло Грушевський, Андрей Шептицький, Сергій Єфремов, Володимир Короленко. Суд
присяжних (що складався переважно з українських селян) виправдав Бейліса.

                                     Україна на початку XX століття перед викликами модернізації  37
---
   17.          Повсякденне життя та
                культура України
                в середині XIX —
                на початку XX ст.
Основні дати                1882 р. — створено перший український професійний театр.
                            1887 р. — створення українськими митцями
                            Київського товариства художніх виставок.
                            1890 р. — створення в Одесі Товариства південноросійських
                            художників.

Основні                     Меценат, реалізм, український модерн, модернізм.
поняття й терміни

Назви                       «Будинок з химерами», театр корифеїв, «Руська бесіда».

Персоналії                  Андрей Шептицький, Богдан і Варвара Ханенки, Іван Пулюй,
                            Ілля Мечников, Леся Українка, Марія Заньковецька,
                            Микола Лисенко, Михайло Грушевський, Михайло Коцюбинський,
                            родина Тобілевичів, Соломія Крушельницька.

Основні події
     На початок ХХ ст. більшість населення українських земель усе ще мешкала в сіль-
ській місцевості, зміни в повсякденному житті проявлялися у проникненні елементів
міського життя й досягнень промислового виробництва, занепаді традиційних промис-
лів. Села були організовані у формі громад, які вирішували свої питання самостійно.
     Міське населення Правобережжя та Лівобережжя за цей час збільшилося у три рази,
Півдня і Сходу — у п’ять разів. За національним складом у населенні краю переважа-
ли українці. Найчисленнішими національними меншинами були росіяни, білоруси, євреї,
німці та молдавани. Найбільша частка росіян була характерна для губерній Півдня і Схо-
ду — 21–27 %. Найбільш помітними були зміни у великих містах (Одеса, Київ, Львів, Чер-
нівці, Харків, Катеринослав тощо) в побуті, звичаях і традиціях українського населення. У
Києві на вулицях з’явилося електричне освітлення, розширювалася мережа трамвайних
ліній, розпочалося будівництво міського театру, упорядковувалися набережні Дніпра,
будувалися водогін, каналізація. До змін у місті доклали значних зусиль благодійники й
меценати (Варвара і Богдан Ханенко, Іван Скоропадський, Василь Тарновський, Микола
Терещенко та багато інших). Люди купували дешевий одяг із фабричної тканини. Зміни
в побуті села відбувалися набагато повільніше, проте були вже досить помітними. Так,
одяг значної частини селян виготовлявся не з домотканого полотна, а із «мануфакту-
ри», як тоді казали (тканин, виготовлених промисловим способом). Фасони одягу поча-
ли нагадувати міські. Стрімко поширювалося взуття промислового виробництва. Жінки
носили шалі, хустки, золоті та срібні прикраси, намиста.

38        Історія України
---
     У другій половині XIX ст. романтизм у літературі поступився місцем реалізму. Пере-
хід від романтизму до реалізму добре помітний у творах Марка Вовчка, Ганни Барвінок,
Івана Франка, Володимира Винниченка, Михайла Коцюбинського. Широкої популярності
набули збірки поезій Лесі Українки «На крилах пісень», «Думи і мрії», поеми «Роберт
Брюс» і «Давня казка», драма-феєрія «Лісова пісня».
     У 1882 р. під керівництвом Марка Кропивницького в Єлисаветграді було створено
перший український професійний театр. Трупа отримала назву «театр корифеїв». Ви-
знаними діячами першого професійного українського театру були Іван Карпенко-Карий
(Тобілевич), Панас Саксаганський, Микола Садовський, Марія Заньковецька, Михайло
Старицький. На початку XX ст. провідне місце в театральному житті українських земель
посідали трупи, очолювані братами Тобілевичами — Панасом Саксаганським, Іваном
Карпенком-Карим та Миколою Садовським.
     На західноукраїнських землях український професійний театр заснував у 1864 р. ак-
тор і режисер Омелян Бачинський при культурно-освітньому товаристві «Руська бесі-
да».
     Основоположником української класичної музики був Микола Лисенко, який напи-
сав опери «Різдвяна ніч», «Утоплена», «Наталка Полтавка», «Тарас Бульба», «Енеїда».
Семен Гулак-Артемовський написав оперу «Запорожець за Дунаєм». Композитор Ми-
кола Леонтович створив оригінальні композиції на основі народних пісень «Щедрик»,
«Мак», «Дударик». На західноукраїнських землях визначною була творчість Михайла
Вербицького, Івана Лавровського, Ізидора Воробкевича, Анатоля Вахнянина та інших.
Всесвітнього визнання набув талант вихованки Львівської консерваторії співачки Соло-
мії Крушельницької.
      У 1887 р. українські митці створили Київське товариство художніх виставок (орга-
нізаційно оформилося в 1893 р.), а в 1890 р. в Одесі — Товариство південноросійських
художників. Також сформувалися українські мистецькі центри — Харківський, заснова-
ний першою професійною жінкою-художницею Марією Раєвською-Івановою, Одеський
на чолі з Киріаком Костанді та Київський із малярської школи Миколи Мурашка. Най-
видатнішими українськими художниками були Сергій Васильківський, Микола Мурашко,
Микола Пимоненко, Іван Труш, Олена Кульчицька, Микола Івасюк. Новий модерністський
напрямок у мистецтві — супрематизм — започаткував Казимир Малевич. Найвідоміша
його картина «Чорний квадрат».
     На початку XX ст. в архітектурі поширення модерністських тенденцій знайшло прояв
у геометрично чітких лініях споруд і динамічності їхніх форм. У цьому стилі були побу-
довані залізничні вокзали Львова, Києва, Жмеринки, Харкова, перший на українських
землях критий ринок у Києві (Бессарабський).
     Одним із найвидатніших архітекторів, який творив у стилі модерн, був Владислав Го-
родецький (будинок Національного художнього музею України, Караїмська кенаса, «Бу-
динок з химерами», Римо-католицький костел Святого Миколая та інші).
     На українських теренах обох імперій працювали видатні науковці - Іван Пулюй, Ілля
Мечников, Миколай Миклухо-Маклай Остап Волощак, Микола Бекетов, Олександр Ля-
пунов Олександр Ковалевський та інші.
     У 1900 р. митрополитом УГКЦ обрали Андрея Шептицького, який поставив участь
греко-католицького духовенства в українському русі в залежність від дотримання ним
християнської моралі: відстоювання ідеї об’єднання християнських церков, виступав на
захист українства.

                       Повсякденне життя та культура України в середині XIX — на початку XX ст.  39
---
  18.           Україна в роки
                Першої світової війни
Основні дати                Серпень 1914 р. — утворення Головної Української Ради,
                            формування легіону українських січових стрільців (УСС),
                            створення Союзу визволення України.
                            1914 р. — Галицька битва.
                            1915 р. — створення Загальної Української Ради.
                            1916 р. — Брусиловський прорив.

Основні                     Імперія, імперіалізм, військове генерал-губернаторство,
поняття й терміни           депортація, окупаційний режим, світова війна, Перша світова
                            війна.

Назви                       Головна Українська Рада, Союз Визволення України, Загальна
                            Українська Рада, легіон Українських січових стрільців.

Персоналії                  Кость Левицький, Дмитро Донцов, Андрій Жук,
                            Михайло Галущинський, Вільгельм Франц фон Габсбург-
                            Лотрінґен (Василь Вишиваний).

Основні події
    Причини Першої світової війни (1914–1918 рр.): загострення суперечностей між
провідними країнами впливу за сфери впливу; боротьба за нові території; джерела сиро-
вини та ринки збуту; гонка озброєнь.
    Протистояння між двома військово-політичними блоками:                            Троїстим союзом
(Німеччина, Австро-Угорщина, Італія). У ході війни Італія перейшла до табору Антанти,
до складу Троїстого союзу приєдналися Туреччина та Болгарія, союз став Четверним
(Центральні держави).
    Привід до війни: 28 червня 1914 р. у Сараєві сербський націоналіст Гаврило Прин-
цип вбив спадкоємця австро-угорського престолу ерцгерцога Франца Фердинанда.
    Україна в геополітичних планах країн Антанти і Центральних держав:                             Росія
прагне захопити в Австро-Угорщини Галичину, Буковину і Закарпаття; Австро-Угорщина
розраховує відібрати у Росії Поділля і Волинь; Німеччина претендує на найбільш родючі
українські землі Сходу та Півдня, що входили до складу Росії; бажає використати укра-
їнські землі як плацдарм для руху до нафтоносних районів. Туреччина прагне повернути
собі Крим та Південну Україну. Румунія прагне приєднати Бесарабію і частину Буковини,
створити Велику Румунію.
    Війна розколола український політичний рух. У Наддніпрянській Україні (входила
до складу Російської імперії) Симон Петлюра (один із лідерів УСДРП) закликав підтри-
мати Росію у війні проти Центральних держав. Інший лідер соціал-демократів, Володи-
мир Винниченко, засуджував війну. Товариство українських поступовців (ТУП) зайняло
позицію нейтралітету. У Києві галицькі та буковинські емігранти-москвофіли заснували
«Карпато-руський визвольний комітет», який прагнув становлення російської влади в
Галичині.

40       Історія України
---
     На західноукраїнських землях 1 (2) серпня 1914 р. було створено Головну Українську
Раду (ГУР), головою якої обрали відомого політика Костя Левицького. ГУР прагнула
захищати інтереси українців Австро-Угорщини в умовах Першої світової війни, закли-
кала виступити проти Російської імперії та підтримати Австро-Угорщину, стала ініціа-
торкою створення добровільного легіону Українських січових стрільців (УСС). Політич-
ні емігранти з Наддніпрянської України створили Союз визволення України (СВУ), його
очільник — Дмитро Донцов, активний діяч — Андрій Жук. СВУ виступав за створення
самостійної української держави у формі конституційної монархії (гетьманату) під егідою
Австро-Угорщини. СВУ співпрацював з урядами Німеччини та Австро-Угорщини задля
перемоги над Росією, допомагав військовополоненим українцям, проводив масштабну
культурно-просвітницьку роботу.
     У 1915 р. ГУР та СВУ об’єднали свої зусилля та створили Загальну українську раду
(ЗУР) на чолі з Костем Левицьким; ЗУР мала представляти інтереси всього українського
населення та виступала за об’єднання всіх українських земель у межах Австро-Угорщи-
ни в єдиний коронний край із правами територіальної та культурно-національної авто-
номії. ЗУР проіснувала до 1916 р., після чого саморозпустилася на знак протесту проти
рішення австрійської влади відновити Польську державу та надати Галичині автономію.
     Українськими землями проходили два фронти війни: Південно-Західний та Румун-
ський. У серпні-вересні 1914 р. тривала Галицька битва, у ході якої австро-угорські
війська зазнали поразки від російських військ; було встановлено російський окупацій-
ний режим на території Східної Галичини, Північної Буковини та Карпатських перевалів.
На окупованих землях російська сторона утворила Галицько-Буковинське генерал-гу-
бернаторство на чолі з графом Григорієм Бобринським, який проводив широкомасш-
табну русифікацію, закривав українські гімназії, бібліотеки, журнали та газети, переслі-
дував греко-католицьку церкву; використовувався метод депортації населення. У квітні
1915 р. розпочався контрнаступ німецьких та австро-угорських військ, і у травні того ж
року відбувся Горлицький прорив російського фронту. Росія втратила Північну Буковину,
Східну Галичину, Підляшшя, Холмщину, Берестейщину і Західну Волинь, провела еваку-
ацію з прикордонних територій. Проте в 1916 р. відбулася наступальна операція росій-
ських військ Південно-Західного фронту під командуванням генерала Олексія Брусило-
ва («Брусиловський прорив»), в результаті якої російським військам вдалося захопити
Східну Галичину (без Львова), Північну Буковину і частину Західної Волині. У червні 1917 р.
відбувся новий наступ російських військ у львівському напрямку, який закінчився про-
валом. Росія втратила Галичину та Буковину.
     Легіон Українських січових стрільців (УСС) було сформовано з українських добро-
вольців на початку війни, його основою стали вихованці воєнізованих українських фор-
мувань «Сокіл», «Січ», «Пласт». Перші командири — Теодор Рожанківський та Михай-
ло Галущинський. Полковником УСС був Василь Вишиваний — австрійський архікнязь
Вільгельм фон Габсбург-Лотрінґен. Бойовим хрещенням УСС стали битви за Ужоцький і
Верецький перевали у Карпатах у 1914 р., битва на горі Маківка у 1915 р. У ході битви біля
міста Бережани (на горі Лисоня) у 1916р. легіон УСС зазнав поразки і був виведений у тил.
     Війна мала негативні наслідки для України: розорені західноукраїнські землі, знище-
ні підприємства, значні людські втрати. Посилилася інфляція, скоротилися посівні площі,
стало менше працездатного населення на селі, загострилися соціальні проблеми. Але
при цьому війна сприяла зростанню національної свідомості українців, створенню на-
ціональних збройних формувань, виходу українського питання на міжнародний рівень.

                                                               Україна в роки Першої світової війни  41
---
  19.          Українська революція,
               розпад Російської імперії
               та постання національної
               держави — Української
               Народної Республіки
Основні дати              Березень 1917 р. — утворення Української Центральної Ради
                          (УЦР).
                          Квітень 1917 р. — Всеукраїнський національний конгрес.
                          Червень 1917 р. — І Універсал УЦР.
                          Липень 1917 р. — ІІ Універсал УЦР.
                          Листопад 1917 р. — ІІІ Універсал УЦР.
                          Грудень 1917 р. — проголошення Кримської Народної Республіки.
                          9 (22) січня 1918 р. — ІV Універсал УЦР, проголошення
                          незалежності Української Народної Республіки (УНР).
                          Січень 1918 р. — бій біля станції Крути.
                          Січень (лютий) 1918 р. — Берестейський мирний договір між
                          УНР та державами Четверного союзу.

Основні                   Автономізація, Українська Центральна Рада, універсали УЦР,
поняття й терміни         Генеральний Секретаріат, Вільне козацтво, Установчі Збори,
                          більшовизм, курултай.

Назви                     Українська Центральна Рада, Генеральний Секретаріат,
                          Кримська Народна Республіка.

Персоналії                Михайло Грушевський, Володимир Винниченко,
                          Сергій Єфремов, Петро Болбочан, Номан Челебіджіхан.

Основні події
    27 лютого 1917 р. перемогла Лютнева революція у Петрограді, цар Микола ІІ зрікся
престолу, було створено Тимчасовий уряд, проголошено Російську республіку. 3–4 бе-
резня 1917 р. у Києві виник альтернативний орган влади — Українська Центральна Рада
(УЦР) — представницький орган українських демократичних сил, головою якої став Ми-
хайло Грушевський. УЦР взяла курс на національно-територіальну автономію у складі
9 українських губерній та етнічних земель, підготовку до виборів в Установчі збори для
розв’язання питання про автономію України у складі Російської республіки, надання на-
ціональним меншинам рівних політичних прав.
    У квітні 1917 р. в Києві пройшов Всеукраїнський національний конгрес, який під-
твердив повноваження УЦР, затвердив її новий склад (голова — Михайло Грушевський,

42       Історія України
---
заступники — Володимир Винниченко та Сергій Єфремов), сформулював вимогу на-
дання Україні національно-територіальної автономії у складі Російської федеративної
демократичної республіки. УЦР починає формувати українську армію. У травні 1917 р.
було створено Український полк імені Богдана Хмельницького з ініціативи Українського
військового клубу імені Павла Полуботка на чолі з Миколою Міхновським. Сформовано
Український генеральний військовий комітет на чолі з Симоном Петлюрою. Із сільських
жителів кількох губерній створили добровільні підрозділи Вільного козацтва, почесним
отаманом якого став генерал Павло Скоропадський.
     У травні-червні 1917 р. у Петрограді відбувалися переговори між Тимчасовим урядом
та делегацією Центральної Ради на чолі з Володимиром Винниченком; всі вимоги УЦР
були відхилені. Після повернення делегації УЦР до Києва делегати ІІ Всеукраїнського
військового з’їзду закликали до проголошення автономії України. 10 (23) червня 1917 р.
було урочисто проголошено І Універсал (Універсали — акти законодавчого характеру
Української Центральної Ради), основним положенням якого було проголошення наці-
онально-територіальної автономії України у складі Російської федерації. 15 (28) червня
1917 р. було утворено український уряд — Генеральний секретаріат на чолі з Володими-
ром Винниченком, секретарем військових справ став Симон Петлюра.
     Тимчасовий уряд для порозуміння з УЦР надсилає до Києва делегацію. В результаті
3 (16) липня 1917 р. був проголошений ІІ Універсал, який став компромісом між УЦР та
Тимчасовим урядом. Самостійники-«полуботківці» на чолі з Миколою Міхновським не
визнали цей універсал через відмову від автономії України, однак виступ був придуше-
ний УЦР та Тимчасовим урядом.
     25 жовтня 1917 р. відбувається більшовицький переворот у Петрограді, владу Тим-
часового уряду повалено. 7 (20) листопада 1917 р. УЦР оприлюднює ІІІ Універсал, який
проголосив утворення Української Народної Республіки (УНР) у складі Російської фе-
деративної республіки (до складу УНР приєднувалися землі, де українці складали біль-
шість населення; було сформульовано програму соціально-економічних перетворень,
значно розширено права місцевого самоврядування; національним меншинам надано
права на національно-персональну автономію).
     4 грудня 1917 р. більшовицька Рада Народних Комісарів на чолі з Леніним направи-
ла УЦР «Маніфест до українського народу з ультимативними вимогами до Української
Ради», після відхилення якого проголосила, що вважає УЦР у стані війни з більшови-
ками.
     У грудні 1917 р. тривала робота І Всеукраїнського з’їзду Рад у Києві, на якому більшо-
вики спробували передати всю владу радам, але з’їзд висловив довіру УЦР. Більшовиць-
кі делегати залишили з’їзд та переїхали до Харкова, де 12 (25) грудня 1917 р. обласний
з’їзд рад Донецько-Криворізького басейну проголосив встановлення в Україні радян-
ської влади.
     У березні 1917 р. в Сімферополі загальні збори мусульман Криму обрали Тимчасовий
кримсько-мусульманський виконавчий комітет. 12 грудня 1917 р. курултай проголосив
створення Кримської Народної Республіки, ухвалив її Конституцію та затвердив склад
уряду на чолі з Номаном Челебіджіханом.
     У грудні 1917 р. Харків захопили більшовики, триває наступ на Лівобережну Україну.
9 (22) січня 1918 р. УЦР ухвалює свій ІV Універсал, в якому проголошується незалеж-
ність Української Народної Республіки та підтверджуються соціально-економічні пере-
творення.
     У січня 1918 р. відбувся бій під станцією Крути, де 500 студентів, гімназистів-стар-
шокласників, курсантів військових училищ протистояли багатотисячному радянському
війську; українські війська були розбиті. 26 січня 1918 р. більшовики увійшли до Києва.
Починається перша радянізація українських земель (ліквідація приватної власності,
створення сільськогосподарських комун, націоналізація промислових підприємств), за-
стосовуються методи червоного терору.

                                      Українська революція, розпад Російської імперії та постання
                                         національної держави — Української Народної Республіки    43
---
     УЦР не визнає більшовицької влади у Києві та прагне укласти угоди з державами
Четверного Союзу. 27 січня (9 лютого) 1918 р. був підписаний Брестський мирний до-
говір (УНР визнано незалежною державою; Центральна Рада зобов’язується поставити
до Німеччини та Австро-Угорщини великі обсяги продовольства, а союзники обіцяють
надати УНР військову допомогу в боротьбі проти радянської влади в Україні та віднови-
ти владу УЦР). У лютому 1918 р. німецькі та австро-угорські війська перейшли в наступ
проти радянських військ, на початку березня 1918 р. УЦР повертається до Києва, а між
радянською РСФРР та Центральними державами укладений Брест-Литовський мир, за
яким Росія визнавала УНР.
     У квітні 1918 р. відбувся військовий похід групи Армії УНР (Запорозького корпусу) на
чолі з полковником Петром Болбочаном на Крим, однак німецьке командування приму-
сило українські війська залишити півострів.
     29 квітня 1918 р. УЦР ухвалила Конституцію УНР та обрала Президентом Михайла
Грушевського. Проте Конституція чинності не набрала, оскільки відбувся державний пе-
реворот, під час якого владу Центральної Ради було повалено та проголошено Україн-
ську Державу на чолі з Павлом Скоропадським.

44        Історія України
---
   20.            Боротьба за українську
                  незалежність
Основні дати                29 квітня 1918 р. — державний переворот і прихід до влади
                            Павла Скоропадського.
                            1 листопада 1918 р. — Листопадовий чин у Львові.
                            13 листопада 1918 р. — проголошення Західноукраїнської
                            Народної Республіки (ЗУНР).
                            Листопад 1918 р. — заснування Української академії наук (УАН).
                            14 листопада 1918 р. — утворення Директорії.
                            22 січня 1919 р. — проголошення Акта злуки УНР та ЗУНР.
                            Грудень 1919 — травень 1920 рр. — Перший Зимовий похід
                            армії УНР.
                            Квітень 1920 р. — Варшавська угода.
                            Березень 1921 р. — Ризький мирний договір.
                            1921 р. — утворення Української автокефальної православної
                            церкви (УАПЦ).
                            Листопад 1921 р. — Другий Зимовий похід армії УНР.

Основні                     Воєнний комунізм, гетьманат, Директорія, київська катастрофа,
поняття й терміни           політична еміграція, продовольча розкладка, реквізиція, терор,
                            червоний комунізм.

Назви                       Гетьманат, Українська Держава, Директорія, Західноукраїнська
                            Народна Республіка, Акт злуки.

Персоналії                  Павло Скоропадський, Дмитро Вітовський, Євген Петрушевич,
                            Симон Петлюра, Нестор Махно, Василь Липківський,
                            Григорій Нарбут, Володимир Вернадський.

Основні події
     29 квітня 1918 р. за погодженням з німецькою військовою адміністрацією було ски-
нуто Українську Центральну Раду. На Всеукраїнському землеробському конгресі в Ки-
єві Павло Скоропадський був проголошений гетьманом України. Замість УНР створено
Українську Державу на чолі з гетьманом.
     Павло Скоропадський отримав значні повноваження, які були закріплені у «Грамоті
до всього українського народу» та «Законах про тимчасовий державний устрій Укра-
їни». В Українській Державі було налагоджено дієздатний адміністративний апарат; на
підприємствах      ліквідовано     робітничий     контроль,    запроваджено       12-годинний   робо-
чий день, налагоджено транспортний зв’язок. Гетьман спирався на підтримку великих
землевласників, відновлював приватну власність, повернув підприємства колишнім
власникам. Було сформовано державний бюджет, налагоджено роботу банківської сис-
теми. Одночасно обмежені демократичні права і свободи, здійснено спробу україніза-
ції державного апарату, відкриті 150 українських гімназій, 2 університети (у Києві та в
Кам’янці-Подільському), видано мільйони українських підручників; 27 листопада 1918 р.

                                                           Боротьба за українську незалежність     45
---
засновано Українську Академію Наук (УАН), президентом якої обраний Володимир
Вернадський. Гетьман спробував створити національну армію та відродити козацтво в
Україні, однак через протидію окупаційних німецьких військ ці плани вдалося реалізува-
ти лише частково.
     Дипломатичні відносини з Українською Державою встановили 30 країн світу, у черв-
ні 1918 р. було підписано перемир’я з більшовицькою Росією; однак Антанта, яка прагну-
ла відновлення «єдиної і неділимої Росії», не визнавала владу Павла Скоропадського.
     14 листопада 1918 р. було опубліковано грамоту гетьмана, де проголошувалася від-
мова від самостійної Української Держави та взятий курс на утворення Всеросійської
Федерації народів (Німеччина після підписання перемир’я з країнами Антанти почала
виводити свої війська з України, гетьман вважав, що знайде спільну мову з представни-
ками білогвардійського руху, які прагнув відновлення Російської держави, та країнами
Антанти).
     У травні 1918 р. утворився опозиційний гетьманові Український національний союз,
що 14 листопада 1918 р. проголосив про формування п’ятиосібного тимчасового вер-
ховного органу Української Народної Республіки — Директорії на чолі з Володимиром
Винниченком. Головним отаманом військ УНР було проголошено Симона Петлюру. Після
бою під Мотовилівкою полки Скоропадського були розгромлені, а у грудні 1918 р. він сам
зрікся влади.
     Директорія відновлює незалежність Української Народної Республіки та дію всіх за-
конів УЦР, проводить вибори до Трудового Конгресу України, який передає їй всю пов-
ноту законодавчої влади. Сформовано уряд — Раду Народних Міністрів на чолі з соці-
ал-демократом Володимиром Чехівським.
     22 січня 1919 р. на Софійському майдані у Києві урочисто проголошений Акт Злуки —
об’єднання УНР і ЗУНР в єдину соборну державу.
     Головний отаман військ УНР Симон Петлюра за відсутності боєздатної армії фактич-
но передає військову владу в руки отаманів (Григор’єв, Зелений, Махно та інші), які пока-
зували свою лояльність Директорії, проте контролю за їхньої діяльністю від домогтися
не зміг, і тому з середини 1919 р. розгорнув активну боротьбу з отаманщиною.
     Директорія УНР фактично прагне до встановлення національного варіанту радян-
ської влади в Україні: ліквідує приватну власність на землю, відновлює 8-годинний робо-
чий день, право на діяльність профспілок і проведення страйків, проводить непослідов-
ну аграрну політику. Утім, основні соціально-економічні перетворення були відкладені
до закінчення воєнних дій.
     Досить складна зовнішньополітична ситуація: Україна перебуває у стані війни на де-
кілька фронтів (на заході — польські війська, на сході та півночі — радянські, на південно-
му сході — білогвардійці, на півдні — інтервенція військ Антанти). В уряді бракує єдності.
Частина членів Директорії (на чолі з Володимиром Винниченком) виступає за союз із
радянською Росією проти Антанти, частина (на чолі з Симоном Петлюрою) — шукає по-
розуміння з Антантою у протистоянні більшовикам. Директорія втрачає контроль над
ситуацією в Україні.
     Скориставшись важким становищем Директорії, більшовики організовують другий
похід в Україну, створюють у взятому під свій контроль Харкові маріонетковий Тимча-
совий робітничо-селянський уряд України на чолі з Григорієм П’ятаковим. Директорія
оголошує війну РСФРР, але війська УНР вимушені відступати, і на початку лютого 1919 р.
радянські війська беруть під свій контроль Київ та майже все Правобережжя. Володимир
Винниченко складає повноваження, і Директорію, яка виїхала з Києва, очолює Симон
Петлюра.
     18 жовтня 1918 р. українські парламентарі з Галичини й Буковини створили у Львові
законодавчий орган — Українську Національну Раду. Уночі на 1 листопада 1918 р. україн-
ські військові з’єднання на чолі з Дмитром Вітовським беруть під свій контроль усі голов-
ні установи Львова та багатьох міст Східної Галичини («Листопадовий чин»). Створено

46        Історія України
---
український уряд — Державний Секретаріат на чолі з Костем Левицьким, а 13 листопада
1918 р. проголошено Західноукраїнську Народну Республіку (ЗУНР), президентом якої
став Євген Петрушевич.
     ЗУНР, на відміну від УНР, вдалося створити систему управління, забезпечити соці-
альну стабільність, створити збройні сили — Українську Галицьку Армію; було підписано
Акт злуки з УНР.
     Польське керівництво претендує на західноукраїнські землі та, користуючись під-
тримкою Антанти, розпочати війну проти ЗУНР (українсько-польська війна 1918–1919 рр.).
Найбільш успішною операцією Української Галицької Армії стала Чортківська офензива,
однак у липні 1919 р. західноукраїнські землі були окуповані Польщею, а ЗУНР припини-
ла своє існування. За повоєнними мирними договорами Східна Галичина була передана
Польщі, Північна Буковина — Румунії, а Закарпаття — Чехословаччині.
     Більшовики на окупованій ними українській території проводять політику воєнно-
го комунізму, що реалізується терористичними засобами. У 1919 р. затверджено першу
Конституцію Української Соціалістичної Радянської Республіки (УСРР). Всеукраїнський
Центральний виконавчий комітет очолив Григорій Петровський, а уряд — Раду Народних
Комісарів — Християн Раковський.
     Навесні 1919 р. білогвардійці на чолі з Антоном Денікіним розпочинають свій наступ
та захоплюють більшу частину Лівобережної та Південної України. УГА вливається в ар-
мію УНР для спільної боротьби за незалежність України. Українські армії 30 серпня 1919
р. здобули Київ, але одночасно з ними до міста заходять білогвардійці, українські війська
вимушені відступити («київська катастрофа»). У грудні 1919 — травні 1920 р. відбувся
Перший Зимовий похід частини військ УНР на чолі з генералом Михайлом Омелянови-
чем-Павленком в рейд тилами денікінської і Червоної армій. Наприкінці літа 1919 р. бі-
логвардійці окупували майже всю Україну.
     Денікінський режим в Україні захищав насамперед інтереси поміщиків і підприємців,
проводив антиукраїнську політику методами терористичної диктатури.
     Спільно з більшовицькими військами з денікінцями боролася Революційно-пов-
станська армія України на чолі з Нестором Махном. У лютому 1920 р. майже вся терито-
рія України була визволена від білогвардійців, їх витіснили до Криму.
     У листопаді 1920 р. червоноармійці остаточно звільнили Крим від білогвардійців
на чолі з Петром Врангелем, а після цього знищили загони свого союзника Нестора
Махна.
     Уряд УНР на чолі з Симоном Петлюрою, перебуваючи у складному становищі, виму-
шений був звернутися по допомогу до Польщі та укласти з нею у квітні 1920 р. Варшав-
ський договір (Польща визнавала незалежність УНР, яка погоджувалась з передачею
земель ЗУНР Польщі, укладалася домовленість про спільні воєнні дії проти більшовиків
на території України). У травні 1920 р. польські та українські війська увійшли до Києва,
однак в результаті успішного наступу Червоної армії поляки були витіснені на терито-
рію своєї держави, частина якої була окупована радянськими військами. 18 березня 1921
р. між Польщею, РСФРР та УСРР було підписано Ризький мирний договір (Польща ви-
знавала УНР, залишала за собою частину українських земель, Варшавський договір між
Польщею та УНР анулювався).
     У листопаді 1921 р. відбувся Другий Зимовий похід військ УНР проти більшовицької
влади, але українські загони на чолі з Юрієм Тютюнником зазнали поразки від Червоної
армії біля містечка Базар на Житомирщині.
     У тяжкий період війн та революцій значними були здобутки української культури. Ко-
жен з українських урядів розумів важливість впливу освіти на суспільство: Центральна
Рада, гетьман Павло Скоропадський, Директорія прагнули українізувати освіту, більшо-
вики ідеологізували освіту та припинили процес українізації, а також вели заходи щодо
ліквідації неписьменності дорослих. Наука, література, театральне, музичне та образот-
ворче мистецтво отримали нові сюжети та нові поштовхи для розвитку.

                                                              Боротьба за українську незалежність  47
---
   21.           Україна в складі
                 тоталітарної імперії —
                 Союзу Радянських
                 Соціалістичних Республік
Основні дати               1921–1923 рр. — масовий голод в Україні.
                           1922 р. — входження УСРР до складу СРСР.
                           1923 р. — початок політики коренізації/українізації в УСРР.
                           1925 р. — проголошення курсу на індустріалізацію.
                           1928/1929–1932 рр. — перша п’ятирічка.
                           1928 р. — судовий процес у «Шахтинській справі».
                           1929 р. — початок насильницької колективізації.
                           1930 р. — судовий процес у справі Спілки визволення України
                           (СВУ).
                           1932–1933 рр. — Голодомор в Україні.
                           1934 р. — перенесення столиці УСРР з Харкова до Києва.
                           1937 р. — ухвалення Конституції УРСР.
                           1937–1938 рр. — «Великий терор».

Основні                    Автокефальна церква, Великий терор, геноцид, Голодомор,
поняття й терміни          директивна економіка, залежна територія, коренізація, культ
                           особи, політика творення голоду, привласнення суверенітету,
                           радянські п’ятирічки, розкуркулення, розстріляне Відродження,
                           соціалістичний реалізм, сталінізм, тоталітарна імперія,
                           українізація, хлібозаготівлі, чорна дошка.

Назви                      Українська Соціалістична Радянська Республіка, Союз
                           Радянських Соціалістичних Республік, Українська автокефальна
                           православна церква, Українська Радянська Соціалістична
                           Республіка.

Персоналії                 Олександр Шумський, Микола Хвильовий, Михайло Волобуєв,
                           Казимир Малевич, Михайло Бойчук, Лесь Курбас,
                           Олександр Довженко.

Основні події
     Неп — нова економічна політика більшовиків в Україні в 1921–1928 рр., змінила полі-
тику «воєнного комунізму». Вона базувалася на впровадженні елементів ринкової еко-
номіки. Причини переходу до непу — глибокі економічна та політична кризи. Початком
переходу до непу стала заміна у 1921 р. продрозкладки продовольчим податком (твер-
да норма обсягів натурального відрахування державі частки продукції, що вироблялася

48       Історія України
---
у селянських господарствах). В сільському господарстві дозволено оренду землі, ви-
користання найманої праці, розвиток різних форм кооперації. Промислові підприємства
переводилися на госпрозрахунок (певну частку фінансової самостійності), скасовано
загальну трудову повинність. Поновлена вільна торгівля, в обіг випущено конвертовані
червінці. З’явилася «нова буржуазія» — непмани. Неп мав обмежений характер.
     У 1921–1923 рр. українців спіткав масовий голод, причинами якого стали посуха і
неврожай, післявоєнна розруха та вивезення хліба до Росії та інших республік. Влада
замовчувала наявність голоду в Україні, вилучала церковні цінності під приводом бо-
ротьби з голодом. Наслідки голоду: в Україні померло 1,5–2 млн людей; було придушено
селянський повстанський рух; зміцнилася більшовицька влада.
     У 1919–1920 рр. утворився військово-політичний союз радянських республік (до
нього ввійшла й Українська СРР). Були об’єднані найважливіші народні комісаріати. У
1920–1922 рр. сформовано «договірну федерацію», відбулося обмеження суверені-
тету України. 30 грудня 1922 р. утворений Союз Радянських Соціалістичних Республік
(СРСР), який складався з Української СРР, Білоруської СРР, Російської СФРР, Закав-
казької СФРР (Азербайджан, Вірменія, Грузія). Українська СРР в результаті входження
до складу СРСР втратила право на самостійну зовнішню політику. 1924 р. у Москві було
затверджено першу Конституцію СРСР; формально кожна республіка мала право на ви-
хід, але механізму цього процесу визначено не було.
     У 1923 р. розпочинається політика коренізації — надання народам СРСР права роз-
вивати власні культури, мови, готувати національні кадри. В Україні вона прибрала ви-
гляду українізації. Українізацію підтримали Олександр Шумський (народний комісар
освіти УСРР у 1924–1927 рр.), Микола Скрипник (нарком освіти у 1927–1933 рр.), Мико-
ла Хвильовий — письменник, засновник Вільної академії пролетарської літератури (ВА-
ПЛІТЕ) та літературної дискусії, Михайло Волобуєв (молодий економіст, автор концепції
економічної самостійності УСРР).
     У 1925 р. було проголошено курс на індустріалізацію (прискорений розвиток важкої
промисловості), яка мала на меті зміцнити обороноздатність держави. Відбувався пе-
рерозподіл коштів на користь промисловості із сільського господарства. З 1929 р. («рік
великого перелому») взято курс на форсовану, прискорену індустріалізацію, ще раніше
впроваджено п’ятирічні плани («п’ятирічки»). За наслідками індустріалізації рівень про-
мислового виробництва зріс у 7 разів.
     На селі розпочалася колективізація сільського господарства, приводом до якої
стала хлібозаготівельна криза 1927–1928 р.; її метою було встановлення державного
контролю над сільськогосподарським виробництвом і використання його ресурсів для
проведення індустріалізації; у 1929 р. колективізація стала примусовою, становлення
колгоспно-радгоспної системи супроводжувалося «розкуркуленням», за наслідками
якого було знищено 200 тисяч успішних селянських господарств. Щоби приборкати се-
лянський повстанський опір колективізації, влада розпочинає терор голодом.
     Голодомор 1932–1933 рр. — геноцид українського народу. В ініційованому владою
«законі про п’ять колосків» акт розкрадання колгоспного майна карався розстрілом або
тривалим терміном ув’язнення; села, які не виконували план хлібозаготівель, вносили-
ся на «чорну дошку» та були приречені на вимирання; траплялися випадки людоїдства
та трупоїдства. Основним наслідком Голодомору стала загибель 3,5–5 млн мешканців
України та значне послаблення демографічного потенціалу української нації.
     Після смерті у 1924 р. Володимира Леніна провідну роль у партійно-державному ке-
рівництві зайняв Йосиф Сталін, формується культ його особи.
     Сталінський тоталітарний режим ініціює сфабриковані справи. 1928 р. — «Шахтинсь-
ка справа» (суд над старими спеціалістами вугільної промисловості Донбасу), 1930 р. —
справа «Спілки визволення України» на чолі з Сергієм Єфремовим, 1931 р. — справа
«Українського національного центру» на чолі з Михайлом Грушевським. У 1934 р. — за-
арештовані та розстріляні українські кобзарі та лірники. Проводять репресії партійного

              Україна в складі тоталітарної імперії — Союзу Радянських Соціалістичних Республік  49
---
та військового керівництва. Найжорстокішими репресії стали у 1937–1938 рр. («Великий
терор»).
     У 1934 р. столицю УСРР перенесли з Харкова до Києва. У 1937 р. ухвалено Консти-
туцію, яка закріпила нову назву держави — Українська Радянська Соціалістична Респу-
бліка (УРСР).
     В складних умовах формування тоталітарного режиму розвивається культура. Дер-
жава проводила кампанію з ліквідації неписьменності. Створювалися нові заклади осві-
ти (у 1930 р. запроваджено загальнообов’язкове навчання, скоротилася кількість шкіл з
українською мовою навчання), відбулася реорганізація університетів. Центром науко-
вого життя є Всеукраїнська академія наук (ВУАН), яку у 1920-х рр. очолювали Василь
Липський, Данило Заболотний, з 1930 р. — Олександр Богомолець. Створювалися нові
галузі наукових досліджень.
     У березні 1922 р. у Києві Лесь Курбас відкрив театр «Березіль», який очільники ком-
партії критикували за пропаганду національних ідей у мистецтві, у 1933 р. Лесь Курбас
був заарештований, а згодом — розстріляний. Розгорнуто роботу Одеської та Київської
кіностудій, фундатором національного кінематографа був Олександр Довженко. Ство-
рено Асоціацію художників Червоної України; плідно працюють художники Василь Ка-
сіян, Казимир Малевич та Михайло Бойчук, композитори Микола Леонтович, Григорій
Верьовка.
     У жовтні 1921 р. було створено незалежну від російської православної церкви укра-
їнську автокефальну православну церкву (УАПЦ), яку очолив митрополит Василь Лип-
ківський.
     «Розстріляне відродження» — роки наступу сталінського режиму на всі сфери куль-
турного життя України у 1930-х рр. Жертвами репресій стали сотні митців, серед яких
Валер’ян Підмогильний, Валер’ян Поліщук, Марко Вороний, Микола Куліш, Микола Хви-
льовий, Михайль Семенко, Євген Плужник, Микола Зеров, Лесь Курбас та багато інших.
     У 1934 р. було створено Спілку письменників України (для контролю влади за літе-
ратурним процесом).

50        Історія України
---
  22.            Західноукраїнські землі
                 в міжвоєнний період.
                 Українська політична
                 еміграція в країнах Європи
Основні дати               1920 р. — підписання Бессарабського протоколу, визнання
                           країнами Антанти входження Бессарабії до складу Румунії.
                           1923 р. — визнання країнами Антанти входження Східної
                           Галичини до складу Польщі, саморозпуск уряду ЗУНР.
                           1925 р. — утворення Українського національно-демократичного
                           об’єднання (УНДО).
                           1929 р. — утворення Організації українських націоналістів
                           (ОУН).
                           1930 р. — проведення польською владою «пацифікації».
                           1938 р. — надання автономії Підкарпатській Русі у складі Чехо-
                           Словаччини.
                           15 березня 1939 р. — проголошення незалежності Карпатської
                           України.

Основні                    Екзил, інтегральний націоналізм, Карпатська Січ, нансенівський
поняття й терміни          паспорт, національна кооперація, політична еміграція, русини,
                           «східні креси», український націоналістичний рух.

Назви                      Організація Українських націоналістів, Карпатська Україна.

Персоналії                 Євген Коновалець, Володимир-Сергій Залозецький-Сас,
                           Василь Мудрий, Августин Волошин.

Основні події
     Західноукраїнські землі у складі Польщі. Відповідно до Ризького мирного до-
говору 1921 р. до Польщі відійшли: Західна Волинь, Полісся, Холмщина, Підляшшя, По-
сяння. У 1923 р. рішенням Ради послів Антанти Польщі було передано Східну Галичину,
внаслідок цього уряд ЗУНР, який перебував в еміграції (екзилі), саморозпустився. Укра-
їнські землі у складі Польщі мали назву «східні креси». Польський уряд розділив тери-
торію держави на дві частини — Польщу «А» (корінні польські землі, де промисловість
розвивалась, отримуючи значні капіталовкладення) і Польщу «Б» (західноукраїнські і
західнобілоруські землі, де розвиток промисловості штучно стримувався, вони були си-
ровинним придатком та ринком збуту польських товарів); панівне становище посідав
іноземний капітал. Польський уряд в 1920–1925 рр. проводив аграрну реформу, під час
якої відчужені силою земельні ділянки непольського населення передавали осадникам
— польським військовим та чиновникам.

   Західноукраїнські землі в міжвоєнний період. Українська політична еміграція в країнах Європи  51
---
     Польський уряд веде політику полонізації та пацифікації (втихомирення, умиротво-
рення), під час яких знищується українська освіта, силою придушується будь-який укра-
їнський спротив. Попри це, функціонує Український таємний університет у Львові, Укра-
їнська (таємна) Висока Політехнічна школа; греко-католицький митрополит Андрей
Шептицький став ініціатором створення Богословської академії.
     Інтереси українців у складі Польщі відстоюють політичні партії: Комуністична партія
Східної Галичини (виступає за возз’єднання з УСРР). Українська військова організація
(лідер — Євген Коновалець; мета: створення Української самостійної держави внаслі-
док загальнонаціонального повстання українського народу). Український союз хліборо-
бів-державників (лідер — В’ячеслав Липинський; мета: конституційна монархія). Укра-
їнське національно-демократичне об’єднання (лідери — Дмитро Левицький, Василь
Мудрий; мета: створення української автономії у складі Польщі). Організація українських
націоналістів (ОУН) (лідери — Євген Коновалець, Степан Бандера, Андрій Мельник) мала
на меті створення самостійної Української держави. Ідеологія партії — український інте-
гральний націоналізм, основний метод досягнення мети — політичний терор. У 1940 р.
відбувся розкол на два крила: ОУН-Б (бандерівці) і ОУН-М (мельниківці).
     Українські землі у складі Румунії. За Сен-Жерменським договором 1919 р. до Руму-
нії відійшли Ізмаїльський, Акерманський, Хотинський повіти Бессарабії, Північна Букови-
на та частина Мармарощини і Смітщини на Закарпатті. В економіці переважають дрібні
та кустарні підприємства. Влада проводить політику румунізації, офіційно визначаючи
українців як румунів, що «забули рідну мову». Проти румунської окупації у 1924 р. спа-
лахує Татарбунарське повстання, за наслідками якого буде проведено суд над повстан-
цями («процес 500»). Лідером Радикальної націоналістичної організації, яка прагнула
протидіяти румунському режимові, був Володимир-Сергій Залозецький-Сас.
     Українські землі у складі Чехо-Словаччини. За Тріанонським договором 1920 р.
до Чехо-Словаччини відійшло Закарпаття, яке отримало назву Підкарпатська Русь. У
краї фактично була відсутня промисловість, уряд наділив землею українських селян, але
сприяв й колонізації краю чехами. Політика влади, на відміну від Польщі та Румунії, спри-
яла розвиткові національно-культурного життя українців. Існували такі громадсько-по-
літичні рухи: русофільство, мадярофільство, русинство (були переконані, що русини —
карпатоукраїнці — окремий слов’янський народ), українофільство (найчисельніша течія,
лідер — Августин Волошин). Після розчленування Чехо-Словаччини внаслідок Мюнхен-
ської угоди 1938 р. влада надала Закарпаттю самоврядування, а 15 березня 1939 р. на
засіданні обраного парламенту — Сойму Карпатської України — було проголошено не-
залежність Карпатської України, президентом якої став Августин Волошин. Наприкінці
березня 1939 р. Закарпаття було повністю окуповане угорськими військами, уряд емі-
грував за кордон.
     Українська політична еміграція в країнах Європи.                     У переддень Другої світової
війни головні центри української політичної еміграції перебували в Парижі, Берліні, Вар-
шаві і Празі; вони намагалися моделювати майбутню політику до винесених з того часу
уявлень про міжнародний устрій, союзників і ворогів. Найчисельнішими легальними по-
літичними осередками в еміграції були петлюрівці та представники гетьманського руху.
     Паспорт Нансена — це міжнародний документ, що посвідчував особу власника, його
вперше почала видавати Ліга Націй для біженців без громадянства.

52        Історія України
---
   23.            Українські землі під час
                  Другої світової війни
Основні дати                 23 серпня 1939 р. — радянсько-німецький договір про ненапад
                             і таємний протокол до нього («пакт Молотова-Ріббентропа»).
                             1 вересня 1939 р. — початок Другої світової війни.
                             17 вересня 1939 р. — вторгнення Червоної армії в Польщу.
                             Червень 1940 р. — вторгнення Червоної армії на територію
                             Бессарабії та Північної Буковини.
                             22 червня 1941 р. — напад Німеччини на СРСР.
                             30 червня 1941 р. — проголошення Акта відновлення
                             Української Держави,
                             14 жовтня 1942 р. — створення Української повстанської армії
                             (УПА).
                             Грудень 1942 р. — початок «визволення» українських земель.
                             6 листопада 1943 р. — «визволення» Києва.
                             28 жовтня 1944 р. — завершення вигнання німецьких окупантів
                             та їхніх союзників з території України.
                             2 вересня 1945 р. — завершення Другої світової війни.

Основні                      Бліцкриг, військовополонені, воєнні злочини, Голокост,
поняття й терміни            евакуація, країна-агресор, мобілізація, окупаційний режим,
                             остарбайтери, чорносвитники, Праведники народів світу,
                             радянізація/совєтизація, похідні групи.

Назви                        Пакт Молотова-Ріббентропа, Акт відновлення Української
                             Держави, Українська повстанська армія.

Персоналії                   Іван Багряний, Тарас Бульба (Боровець), Степан Бандера,
                             Андрій Мельник, Ярослав Стецько, Роман Шухевич,
                             Кирило Осьмак, Іван Кожедуб, Ахмет-Хан Султан,
                             Василь Порик, Олена Теліга.

Основні події
     Передумовою Другої світової війни стало підписання 23 серпня 1939 р. у Москві пак-
ту про ненапад між Німеччиною та СРСР («пакт Молотова-Ріббентропа»), до якого до-
давався секретний протокол, що визначав сфери впливу СРСР та Німеччини у Східній
Європі.
     1 вересня 1939 р. Німеччина напала на Польщу. 17 вересня 1939 р. війська СРСР пе-
рейшли польський кордон, розпочавши «визвольний похід» Червоної армії. 28 вересня
1939 р. у Москві було підписано договір про дружбу і кордон між СРСР та Німеччиною,
Польща припинила своє існування. У жовтні 1939 р. обрані під контролем радянської вла-
ди Народні Збори у Львові ухвалили рішення про входження Західної України до складу
УРСР.

                                                    Українські землі під час Другої світової війни  53
---
     28–30 червня 1940 р. СРСР зайняла території Північної Буковини і частини Бесса-
рабії, частина з яких увійшла до складу УРСР, а частина до складу новоствореної Мол-
давської СРСР.
     Розпочинається радянізація приєднаних земель з метою створення радянської мо-
делі суспільства. Запроваджується радянська модель управління; відбувається націо-
налізація промисловості, конфіскація поміщицьких земель; запроваджено безоплатну
освіту та медичне обслуговування, створено систему соціального забезпечення.
     22 червня 1941 р. — Німеччина напала на Радянський Союз, розпочалася німець-
ко-радянська війна. Напад на СРСР здійснювався відповідно до затвердженого плану
«Барбароса», який передбачав проведення «блискавичної війни» («бліцкригу»). До
22 липня 1942 року територія Української РСР була окупована нацистами та їхніми союз-
никами. Червона армія, яка не мала необхідного досвіду ведення війни та була знекров-
лена довоєнними репресіями та сталінськими стратегічними прорахунками, вимушена
була відступити з території України.
     На початку радянсько-німецької війни проводяться евакуація (вивезення з місцево-
сті, що перебуває під загрозою окупації, людей і матеріальних цінностей у східні райони
СРСР) і мобілізація (переведення збройних сил держави, промисловості та інших галу-
зей економіки на військовий стан).
     Після окупації України, відповідно до плану «Ост» (1940 р.), німецьке командування
втілює «новий порядок», відповідно якого Україну поділили на частини: райхскомісаріат
«Україна» (більша частина українських земель; центр — місто Рівне), «Дистрикт Гали-
чина» (західноукраїнські області), румунська провінція «Трансністрія» (частина півден-
них областей та Чернівецька область); прифронтова зона перебувала під управлінням
військового командування. Відбувалося винищення місцевого населення в концентра-
ційних таборах, масові розстріли військовополонених та цивільного населення, депор-
тація на роботу до Німеччини (остарбайтери), економічне пограбування, Голокост (ці-
леспрямоване винищення єврейського населення). Тільки у Бабиному Яру у Києві було
розстріляно 150 тисяч людей, серед них українська поетка Олена Теліга. Праведники
народів світу — таке почесне звання присуджує Ізраїль тим, хто в роки Другої світової
війни рятував євреїв.
     В Україні Рух Опору включав радянський партизанський рух та підпілля, український
самостійницький підпільний та партизанський рухи, польський рух. 30 травня 1942 р.
утворений Український штаб партизанського руху, який став координувальним центром
для радянських партизанських загонів (найвідоміші керівники: Олександр Сабуров,
Олексій Федоров, Сидір Ковпак), що проводили рейди і на Правобережну Україну («рей-
кова війна», Карпатський рейд 1943 р.). Національна течія була представлена організа-
ціями ОУН(б) («бандерівці») і ОУН(м) («мельниківці»). 30 червня 1941 р. представники
ОУН(б) у Львові проголосили Акт відновлення Української держави та створили уряд на
чолі з Ярославом Стецьком, який був розігнаний Німеччиною. У 1941 р. за відновлення
Української самостійної держави боролися загони «Поліської Січі» на чолі з Тарасом Бо-
ровцем (Бульбою) та «похідні групи» ОУН(б) і ОУН(м). 14 жовтня 1942 р. ОУН(б) утворила
Українську Повстанську Армію (УПА), яку очолив Роман Шухевич. У липні 1944 р. пред-
ставники ОУН(б) на таємних зборах у Самборі заснували Українську головну визвольну
раду — орган політичного керівництва українським визвольним рухом, президентом якої
став Кирило Осьмак, а участь у створенні брав письменник Володимир Порик.
     Після перемоги у Сталінградській битві стратегічна ініціатива перейшла до СРСР.
Наприкінці грудня 1942 р. розпочинається відвоювання українських земель: у серпні
1943 р. остаточно визволено Харків; у вересні — листопаді 1943 р. відбувається битва за
Дніпро, 6 листопада 1943 р. — визволено Київ; упродовж 1943–1944 р. внаслідок прове-
деної Корсунь-Шевченківської операції звільнена від німецьких військ Правобережна та
Південна Україна. Після визволення Криму у травні 1944 р. відбулася депортація з півос-
трова кримських татар, греків, болгар, вірмен, несправедливо звинувачених у співпраці

54        Історія України
---
з окупантами. 28 жовтня 1944 р. було визволено територію Закарпатської України (за-
вершилося звільнення України). Загальна чисельність втрат українців у війні становила
8 млн осіб, знищені сотні міст, тисячі сіл, мільйони будинків. Із України в Червоній армії
яскраво проявили себе зокрема льотчики: Іван Кожедуб, Ахмет-Хан Султан — кримсько-
татарський ас.
      У 1943 р. Олександр Довженко створив кіноповість «Україна в огні», яку через на-
ціональний колорит піддав критиці Йосиф Сталін.

                                                         Українські землі під час Другої світової війни  55
---
  24.            Україна в повоєнний
                 період
Основні дати                1945 р. — входження Закарпаття до складу УРСР.
                            Квітень 1945 р. — Україна — співзасновниця Організації
                            Об’єднаних Націй (ООН).
                            Березень 1946 р. — ліквідація УГКЦ.
                            1946–1947 рр. — масовий голод в Україні.
                            Квітень-липень 1947 р. — проведення польською владою
                            операції «Вісла».
                            Жовтень 1947 р. — проведення операції «Захід».
                            1951 р. — встановлення західного кордону УРСР.

Основні                     Відбудова, депортація, державний антисемітизм, ждановщина,
поняття й терміни           культ особи, лисенківщина, операція «Вісла», операція «Захід»,
                            спецпоселення.

Назви                       Організація Об’єднаних Націй, операція «Вісла», операція
                            «Захід».

Персоналії                  Олександр Богомолець, Сергій Лебедєв, Андрій Малишко,
                            Максим Рильський, Володимир Сосюра, Павло Тичина,
                            Володимир Філатов, Василь Кук, Йосип Сліпий.

Основні події
    Після завершення німецько-радянської війни відбувається підписання договорів про
спільні кордони: з Чехословацькою республікою 1945 р. (Закарпаття увійшло до складу
УРСР; створено Закарпатську область); з Польщею 1945 р. (кордон встановлювався
вздовж «лінії Керзона» з відступами на користь Польщі, 1951 р. — до УРСР відійшло мі-
сто Кристинопіль (Червоноград) та Забузький район, Польщі — частина Дрогобицької
області); з Румунією 1947 р. (визнано входження до складу УРСР Бессарабії та Північної
Буковини).
    У 1944 р. було створено Народний комісаріат закордонних справ УРСР, який очолив
Дмитро Мануїльський. В 1945 р. УРСР, Білоруська РСР та СРСР увійшли до числа кра-
їн-засновниць Організації Об’єднаних Націй (ООН); у 1946 р. УРСР була обрана членом
Економічної та Соціальної рад.
    У 1945–1953 рр. іде відбудова народного господарства УРСР; за рівнем капіталов-
кладень провідне місце посідатиме важка промисловість; відбудовані підприємства
одразу включалися у загальносоюзний народногосподарський комплекс. Відбудова
велася за допомогою мобілізаційно-пропагандистських заходів, зростання податків та
державних позик, використання праці в’язнів, військовополонених та репатріантів. Сіль-
ське господарство значно відставало за темпами відбудови від промисловості, що поя-
снювалося наслідками воєнних дій, відсутністю економічної самостійності колгоспів та
радгоспів, відсутністю у селян зацікавленості в результатах праці.

56       Історія України
---
     У 1946–1947 рр. стався масовий голод, викликаний посухою, неврожаєм та повоєн-
ною розрухою, високими планами хлібозаготівель та зовнішньополітичними інтересами
керівництва СРСР; жертвами голоду стало близько 800 тисяч українців.
     В результаті проведення політики радянізації західноукраїнських земель радянське
керівництво планувало позбавити ОУН-УПА підтримки населення. У жовтні 1947 р. ра-
дянське керівництво провело операцію «Захід», під час якої із західних областей Укра-
їни на спецпоселення в Казахстан та північні області СРСР були депортовані учасники
ОУН, їх прибічники та члени їхніх родин (спецпоселення — місце примусового утримання
окремих категорій населення, які становили небезпеку для радянської влади). У вересні
1949 р. за наказом Романа Шухевича підрозділи УПА припинили свою діяльність як бо-
йові одиниці, а сам Шухевич загинув у березні 1950 р. Головний командир УПА Василь
Кук був заарештований у травні 1954 р.
     У квітні-травні 1947 р. була проведена операція «Вісла» («Схід») — військово-полі-
тична операція польської комуністичної влади, яка передбачала депортацію українсько-
го населення з південно-східних регіонів Польщі до її північно-західних земель (мета:
асиміляція українців з місцевим польським населенням, позбавлення підтримки україн-
ським населенням ОУН-УПА).
     У західних областях України проходила радянізація: індустріалізація (побудовано
газопровід Дашава-Київ, з’явилися нові галузі промисловості, розвивається машинобу-
дування), колективізація (повільні темпи через опір ОУН-УПА), «культурна революція»
(вводилася радянська система освіти, здійснювалася русифікація).
     У квітні 1945 р. було заарештовано митрополита УГКЦ Йосипа Сліпого за звинува-
ченням у ворожій діяльності та співпраці з окупантами; після проведення у березні 1946
р. у Львові неканонічного собору було ліквідовано УГКЦ через її приєднання до Росій-
ської православної церкви.
     Суспільно-політичне життя повоєнної УРСР характеризується засиллям тоталітар-
ного режиму. Ведеться кампанія ідеологічного тиску на інтелігенцію — «ждановщина»
(за прізвищем компартійного діяча Андрія Жданова). Максим Рильський, Юрій Янов-
ський та Олександр Довженко були звинувачені у націоналізмі. В суспільстві розпочато
боротьбу з «космополітизмом», «буржуазним націоналізмом». Репресії проти єврей-
ської інтелігенції стають державною політикою (державний антисемітизм). Розгорнула-
ся «лисенківщина» (за прізвищем Трохима Лисенка) — політична кампанія, спрямована
на переслідування генетиків та заперечування генетики як науки.
     Ведеться «народна відбудова» закладів освіти, зростає мережа ремісничих учи-
лищ; у 1953 р. в УРСР запроваджено обов’язкову семирічну освіту. Головною науковою
установою залишається Академія наук УРСР, яку очолює Олексій Палладін. У 1946 р. в
республіці запущено перший в СРСР атомний реактор. Сергій Лебедєв створює першу в
СРСР малу електронно-обчислювальну машину, Євген Патон проводить дослідження в
галузі електрозварювання, Володимир Філатов — у мікрохірургії ока.
     Особливу популярність здобула творчість літераторів Олеся Гончара, Андрія Ма-
лишка, Володимира Сосюри, Максима Рильського, Павла Тичини.

                                                                        Україна в повоєнний період  57
---
  25.             Україна в умовах
                  десталінізації
Основні дати                1953–1954 рр. — повстання політичних в’язнів у сталінських
                            концтаборах, ліквідація ГУЛАГу.
                            Лютий 1954 р. — входження Кримської області до складу УРСР.
                            1956 р. — ХХ з’їзд КПРС, засуджено культ особи.
                            1959 р. — утворення Української робітничо-селянської спілки.
                            1959 р. — утворення Клубу творчої молоді «Сучасник» у Києві.

Основні                     Відлига, військово-промисловий комплекс, десталінізація,
поняття й терміни           децентралізація управління, дисидент, культ особи,
                            лібералізація, раднагосп, реабілітація, російщення,
                            шістдесятники.

Назви                       Українська робітничо-селянська спілка, Клуб творчої молоді
                            «Сучасник».

Персоналії                  Катерина Білокур, Левко Лук’яненко, Іван Світличний,
                            Василь Стус, Алла Горська, Ліна Костенко, Євген Сверстюк,
                            Василь Симоненко, Лесь Танюк, Сергій Корольов.

Основні події
     Після смерті Сталіна у березні 1953 р. до влади приходить тимчасове «колектив-
не керівництво» (голова Ради Міністрів СРСР Григорій Маленков, перший секретар ЦК
КПРС Микита Хрущов, міністр внутрішніх справ і держбезпеки Лаврентій Берія). Микита
Хрущов за певний час бере всю повноту влади в свої руки та починає проводити політи-
ку десталінізації (складові десталінізації: лібералізація — курс на пом’якшення політич-
ного режиму, що отримав назву «відлиги»; ліквідація позасудових органів, скасування
надзвичайних законів і заходів, спрямованих на боротьбу з «ворогами народу»). Відбу-
вається розширення прав союзних республік, органів місцевого самоврядування. Проте
десталінізація була непослідовною, обмеженою, оскільки сам Микита Хрущов був учас-
ником сталінських злочинів.
     У червні 1953 р. першим українцем на посаді керівника Компартії України став Олек-
сій Кириченко.
     19 лютого 1954 р. Президія Верховної Ради СРСР видала указ про передачу Крим-
ської області зі складу РСФСР до складу СРСР.
     У лютому 1956 р. Микита Хрущов на закритому засіданні під час ХХ з’їзду КПРС виго-
лосив таємну доповідь «Про культ особи Йосифа Сталіна та його наслідки», розпочав-
ши критику сталінського режиму. Противників десталінізації було виключено зі складу
Президії ЦК КПРС. 1960 року ліквідовано систему ГУЛАГу (скорочення від рос. «головне
управління виховно-трудових таборів»), причиною чого стали Норильське повстання
(1953 р.) та Кенгріське повстання (1954 р.), організовані здебільшого українцями. Іде по-
літична реабілітація — виправдання, поновлення доброго імені чи репутації несправед-
ливо обвинувачених.

58        Історія України
---
     Відбувається реформа децентралізації управління промисловістю; у 1957 р. створе-
но раднаргоспи (Ради народного господарства) — територіальні органи управління еко-
номікою замість галузевих міністерств. У 1963 р. створено Вищу раду народного госпо-
дарства СРСР, яка контролювала діяльність раднаргоспів.
     Високою була ставка радянського керівництва на військово-промисловий комплекс
— сукупність підприємств і організацій країни, які виготовляють озброєння для задово-
лення потреб військових сил держави та для продажу на експорт. Чимало з військових
підприємств були розташовані на території України.
     У виробництво впроваджуються здобутки науково-технічної революції. 1956 р. го-
ловним конструктором ракетного центру став житомирянин Сергій Ковальов, який ра-
ніше зазнав репресій. Зростають хімічна, машинобудівна промисловість (1960 р. — по-
чаток виробництва автомобілів «Запорожець»); у 1960 р. у Києві відкрито першу лінію
метрополітену; збільшено обсяги виробництва товарів народного вжитку.
     У сільському господарстві проводяться надпрограми Хрущова: 1954–1955 рр. —
«цілинна епопея» (наслідком стала втрата українським селом 90 тисяч спеціалістів);
кукурудзяна кампанія (спроба вирішити продовольчу проблему збільшенням обсягів ви-
робництва кукурудзи; у 1963 р. СРСР уперше став закупати зерно за кордоном); «наз-
догнати і перегнати США у виробництві м’яса, молока і масла на душу населення».
     Досить вдалою була соціальна політика Хрущова: збільшено мінімальну заробітну
плату, пенсії, зокрема й колгоспникам (проте вони не мали паспортів до 1974 року); ска-
совано плату за навчання, проводилося широкомасштабне житлове будівництво («хру-
щовки»); але після грошової реформи 1961 р. зросли ціни на товари.
     В результати змови партійно-радянського керівництва у жовтні 1964 р. Хрущов був
звільнений з усіх посад. Першим секретарем ЦК КПРС став Леонід Брежнєв, головою
Ради Міністрів СРСР — Олексій Косигін.
     «Шістдесятництво» — літературно-мистецька та суспільно-політична течії серед
української інтелектуальної еліти на зламі 1950–1960-х рр. Серед українських шістде-
сятників: Іван Світличний, Василь Стус, Алла Горська, Ліна Костенко, Євген Сверстюк,
Василь Симоненко, Лесь Танюк (створив Клуб творчої молоді «Сучасник», навколо якого
гуртувалася національно свідома інтелігенція). Дисидентство — рух незгодних з офіцій-
ною ідеологією держави; його течії: самостійницька (за державну незалежність України),
національно-культурницька (за розвиток української мови та культури), правозахисна.
     У 1959 р. Левко Лук’яненко створив у Львові першу опозиційну організацію — Укра-
їнську робітничо-селянську спілку (УРСС); лідери УРСС були заарештовані у 1961 р. та
засуджені до різних строків ув’язнення. У 1965 р. пройшли масові арешти дисидентів і
«шістдесятників», серед затриманих — історик Валентин Мороз, літературознавець
Іван Світличний, художник Опанас Заливаха і генерал Петро Григоренко (захищав права
кримських татар). У 1965 р. своєрідним підсумком діяльності дисидентів стала праця
Івана Дзюби «Інтернаціоналізм чи русифікація?».
     У 1954 р. уряд розгортає антирелігійну кампанію, особливо посилені репресії проти
греко-католицьких священників.
     З метою російщення освіти Верховна Рада СРСР у 1958 р. ухвалює новий шкільний
закон, реалізація якого призвела до швидкого зменшення кількості українських шкіл.
     Президентом Академії наук УРСР у 1962 р. обрано Бориса Патона.
     Українську культуру збагатили яскраві художниці Катерина Білокур і Марія Прийма-
ченко.

                                                                    Україна в умовах десталінізації  59
---
  26.            Україна в період
                 системної кризи
                 Союзу Радянських
                 Соціалістичних Республік
Основні дати               1965 р. — перша хвиля масових затримань діячів
                           антирежимного руху.
                           1970–1972 рр. — видання самвидавного «Українського вісника».
                           1972 р. — друга хвиля масових затримань діячів антирежимного
                           руху.
                           1976 р. — утворення Української громадської групи сприяння
                           виконанню Гельсінських угод (УГГ).

Основні                    Адміністративно-командна система, депопуляція, дефіцит,
поняття й терміни          застій, компартійно-радянська номенклатура, правозахисний
                           рух, розвинений соціалізм, самвидав.

Назви                      Українська громадська група сприяння виконанню Гельсінських
                           угод (УГГ).

Персоналії                 Іван Дзюба, Валерій Марченко, Петро Григоренко,
                           Микола Руденко, В’ячеслав Чорновіл, Михайло Брайчевський,
                           Сергій Параджанов, Іван Миколайчук, Олесь Гончар,
                           Леонід Биков, Володимир Івасюк, Мустафа Джемілєв,
                           Микола Амосов, Олег Антонов.

Основні події
     Після усунення від влади Микити Хрущова відбулася зміна політичного курсу дер-
жави: поворот від лібералізації до консерватизму, неосталінізму, згортання гласності
(період «застою»). Посаду Генерального секретаря ЦК КПРС посів Леонід Брежнєв.
Зростає корупція, всевладною стає номенклатура — посадовці, що є ланкою команд-
но-адміністративної системи.
     У 1963–1972 рр. першим секретарем ЦК КПРС був Петро Шелест, який виступав за
рівноправні економічні відносини між республіками, сприяв процесу українізації, підтри-
мував український кінематограф, брав участь у змові проти Микити Хрущова; у 1965 р.
організував першу хвилю арештів української інтелігенції; у 1972 р. видав книжку «Украї-
на наша радянська», за яку був підданий критиці та відкликаний з України.
     У 1963–1989 рр. першим секретарем ЦК КПУ був Володимир Щербицький: цілковито
підтримував курс Леоніда Брежнєва; сприяв процесам русифікації; вів боротьбу з диси-
дентським рухом (1972 р. — друга хвиля масових затримань діячів антирежимного руху);
сприяв розвитку національної промисловості, сільського господарства, науки.

60       Історія України
---
     У 1978 р. ухвалено нову Конституцію УРСР, яка проголосила побудову держави
«розвиненого соціалізму»; стаття 6 Конституції стверджувала керівну та направну роль
КПРС у житті радянського суспільства.
     У 1965 р. проведена «косигінська» економічна реформа, метою якої було запро-
вадження ринкових елементів в управління економікою. Ліквідовано раднаргоспи та
відновлено галузеву систему управління промисловістю; розширено сферу госпрозра-
хункових відносин, на підприємствах створювалися різноманітні фонди, які сприяли
розв’язанню соціально-економічних питань; 1966–1970 рр. — восьма («золота») п’яти-
річка (збільшено обсяг виробництва в Україні на 50 %); на початку 1970-х рр. реформа
загальмувалася.
     Колгоспно-радгоспна система перебувала у кризі (низький рівень агрокультури та
землекористування); для виведення її з кризи було збільшено основні закупівельні ціни,
поширено хімізацію, меліорацію, проведено електрифікацію сільського господарства; у
1982 р. затверджено Продовольчу програму (мета: зменшити залежність СРСР від ім-
порту продовольства), яка зазнала провалу.
     Для України цього часу було характерне зростання чисельності міського населення
(урбанізація), скорочення тривалості життя, у деяких районах спостерігалася депопу-
ляція (перевищення смертності над народжуваністю), зростала чисельність робочого
класу та інтелігенції (і меншало селянства).
     У 1960–1970-х рр. активізується опозиційний (дисидентський) рух. Наслідком підпи-
сання СРСР у 1975 р. Гельсінського Акта стало створення у листопаді 1976 р. Української
громадської групи сприяння виконанню Гельсінських угод (Української Гельсінської гру-
пи) на чолі з Миколою Руденко, серед учасників: Іван Кандиба, Левко Лук’яненко, Олесь
Бердник, Петро Григоренко та інші.
     Серед населення почав поширюватися «самвидав» — нелегальні видання, що дру-
кували дисиденти.
     У 1965 р. під час прем’єрного показу фільму Сергія Параджанова «Тіні забутих пред-
ків» у кінотеатрі «Україна» у Києві з критикою першої хвилі арештів інтелігенції виступи-
ли Іван Дзюба, В’ячеслав Чорновіл, Василь Стус. В’ячеслав Чорновіл став автором статті
«Правосуддя чи рецидиви терору?» та збірки матеріалів «Лихо з розуму»; у 1970 р. по-
чав нелегально видавати журнал «Український вісник» у Львові.
     Репресії тривали, у в’язницях загинули дисиденти Василь Стус, Валерій Марченко,
Юрій Литвин, Олекса Тихий.
     В системі освіти відбувся перехід до обов’язкової загальної середньої освіти; ви-
вчення української мови стало факультативним.
     Центр наукових досліджень — Академію наук УРСР — очолив Борис Патон (дирек-
тор Інституту електрозварювання). В Україні працюють вчені Олег Антонов (авіакон-
структор), Микола Амосов (кардіохірург), Михайло Брайчевський (історик).
     Відомі літератори: Олесь Гончар (зазнавав переслідувань за роман «Собор»), Ва-
силь Стус, Василь Симоненко, Іван Світличний. Художники: Василь Касіян, Михайло Де-
регус, народна художниця Марія Примаченко (відома образами фантастичних тварин…),
скульптор Василь Бородай.
     Розвивалося українське поетичне кіно (Іван Миколайчук, Сергій Параджанов, Ле-
онід Биков). Поширювалася і українська пісня та музика - Володимир Івасюк (трагічно
загинув), Мирослав Скорик, Назарій Яремчук та інші).

                   Україна в період системної кризи Союзу Радянських Соціалістичних Республік  61
---
  27.           Відновлення державної
                незалежності України,
                її роль у розпаді
                Союзу Радянських
                Соціалістичних Республік
Основні дати             Квітень 1985 р. — початок «перебудови».
                         26 квітня 1986 р. — катастрофа на Чорнобильській атомній
                         електростанції (ЧАЕС).
                         Вересень 1989 р. — створення Народного руху України за
                         перебудову.
                         Березень 1990 р. — проведення перших альтернативних
                         виборів до Верховної Ради УРСР.
                         16 липня 1990 р. — ухвалення Верховною Радою УРСР
                         Декларації про державний суверенітет України.
                         Жовтень 1990 р. — «революція на граніті».
                         24 серпня 1991 р. — ухвалення Верховною Радою УРСР Акта
                         проголошення незалежності України.
                         1 грудня 1991 р. — проведення Всеукраїнського референдуму та
                         обрання Президента України.
                         6 грудня 1991 р. — створення Збройних Сил України.

Основні                  Багатопартійність, державна незалежність, інфляція, мітингова
поняття й терміни        демократія, неформальні організації, опозиція, плюралізм,
                         політика гласності, політика перебудови, прискорення,
                         суверенітет.

Назви                    Народний рух України за перебудову, «революція на граніті».

Персоналії               Леонід Кравчук, Іван Драч, Левко Лук’яненко.

Основні події
    У березні 1985 р. керівником КПРС обрано Михайла Горбачова, який розпочав полі-
тику «перебудови», спрямовану на оздоровлення суспільно-політичної, економічної й
ідеологічної сфер суспільства.
    У квітні 1985 р. в СРСР ухвалено програму соціально-економічного розвитку країни
(політика прискорення — тривалі заходи, спрямовані на соціально-економічний розви-
ток країни, впровадження досягнень науково-технічної революції, реорганізацію управ-
лінської структури).

62      Історія України
---
     У травні 1985 р. розпочато антиалкогольну кампанію, яка знищила частину вино-
градарства країни. У травні 1986 р. державні органи починають боротьбу з нетрудовими
доходами, а вже у листопаді 1986 р. ухвалено Закон «Про індивідуальну трудову діяль-
ність», реалізація якого призвела до бурхливого розвитку кооперативів. У червні 1987 р.
розпочалося впровадження реформи Рижкова — Абалкіна (принцип трьох «С»: само-
стійність, самоокупність, самофінансування). Однак реформи були непослідовними та
зазнали провалу.
     26 квітня 1986 р. відбулася аварія на Чорнобильській АЕС (причини: прорахунки під
час проєктування й будівництва). Радянська влада спочатку приховувала екологічну ка-
тастрофу, але під тиском міжнародних партнерів вимушена була визнати факти.
     На ХІХ конференції КПРС (1988 р.) було проголошено розподіл влади на законодав-
чу, виконавчу і судову, взято курс на реалізацію політики гласності (перехідного етапу до
свободи слова). Плюралізм — можливість різних соціальних груп вільно висловлювати
свої погляди через представників у політичних партіях і громадських організаціях.
     У вересні 1989 р. відправлений у відставку з посади Першого секретаря ЦК КПУ Во-
лодимир Щербицький, цю посаду обійняв Володимир Івашко.
     У 1990 р. економічна ситуація різко погіршилася, розпочалася гіперінфляція (швид-
ке знецінювання грошей), спостерігався дефіцит товарів народного споживання, для по-
долання якого в УРСР було запроваджено продаж продовольчих і промислових товарів
за картками споживача з купонами. 3 серпня 1990 р. ухвалено Закон «Про економічну
самостійність», який оголосив децентралізацію влади, роздержавлення економіки, пов-
ну господарську самостійність і свободу підприємництва.
     У жовтні 1989 р. ухвалено Закон «Про мови в Українській РСР» (закріплено держав-
ний статус української мови).
     У березні 1988 р. створено першу неформальну організацію республіканського
масштабу — Українську гельсінську спілку на чолі з Левком Лук’яненком (мета: створен-
ня незалежної України).
     21 січня 1990 р. організовано акцію «Українська хвиля» («живий ланцюг») до річни-
ці проголошення Акта злуки УНР та ЗУНР, в якій взяли участь сотні тисяч людей.
     Рух на захист прав кримських татар очолив Мустафа Джемілєв.
     Улітку 1989 р. в СРСР поширився масовий страйковий рух. 2 жовтня 1990 р. розпо-
чалися студентські протести в Києві («революція на граніті»), більшість вимог студентів
влада виконала.
     У вересні 1989 р. у Києві відбувся установчий з’їзд Народного руху України за перебу-
дову, головою Руху обрано Івана Драча (мета: створення суверенної Української держави).
     У березні 1990 р. відбулися перші альтернативні вибори до Верховної Ради УРСР,
головою якої обрали Володимира Івашка.
     У квітні 1990 р. створено першу політичну партію — Українську республіканську пар-
тію, яку очолив Левко Лук’яненко.
     16 липня 1990 р. — Верховна Рада УРСР ухвалила Декларацію про державний су-
веренітет України. За ініціативою Президента СРСР Михайла Горбачова у березні було
проведено загальносоюзний референдум щодо збереження СРСР, питання оновлення
СРСР отримало підтримку більшості населення.
     19–21 серпня 1991 р. у Москві відбулася спроба державного перевороту, Михайло
Горбачов відсторонений, влада перейшла в руки Державного комітету з надзвичайної
ситуації. Путчисти зазнали поразки.
     24 серпня 1991 р. позачергова сесія Верховної Ради УРСР ухвалила Акт проголо-
шення незалежності України.
     1 грудня 1991 р. відбувся референдум на підтримку Акта проголошення незалежності
України та вибори Президента України: на цю посаду обрано Леоніда Кравчука. Першими
незалежність України визнали Польща та Канада.
     6 грудня 1991 р. створено Збройні Сили України.

                                              Відновлення державної незалежності України, її роль
                                            у розпаді Союзу Радянських Соціалістичних Республік    63
---
   28.            Розвиток України
                  як незалежної держави
Основні дати                Липень 1994 р. — обрання Леоніда Кучми Президентом України.
                            1995 р. — обрання України членом Ради Європи (РЄ).
                            28 червня 1996 р. — ухвалення Конституції України.
                            Вересень 1996 р. — запровадження національної грошової
                            одиниці — гривні.
                            Жовтень-грудень 2004 р. — Помаранчева революція, обрання
                            Президентом України Віктора Ющенка.

Основні                     Багатовекторність зовнішньої політики, дефолт, євроінтеграція,
поняття й терміни           корупція, олігархічна система, Помаранчева революція,
                            приватизація, прожитковий мінімум, тіньова економіка.

Назви                       Помаранчева революція, Конституція України, Будапештський
                            меморандум.

Персоналії                  Леонід Кучма, Георгій Гонгадзе, Віктор Ющенко, Любомир Гузар,
                            Леонід Каденюк.

Основні події
     У період становлення України як незалежної держави відбувається формування гі-
лок влади (головою держави та виконавчої влади є Президент України; законодавча
влада належить Верховній Раді України; найвищим органом виконавчої влади є Кабінет
Міністрів України; судова влада представлена Верховним Судом України, судами різних
рівнів, згодом створюється Конституційний Суд України).
     Президент України Леонід Кравчук (1991–1994 рр.): очолив процеси українсько-
го державотворення на початковому етапі, але не зміг приборкати соціальні проблеми
(безробіття, еміграція, погіршення матеріального становища населення, викликані спа-
дом виробництва та економічною кризою: 1992–1994 рр. відбувається гіперінфляція),
швидко втратив підтримку населення.
     У 1992 р. Україна стала учасницею Організації з безпеки та співробітництва в Європі
(ОБСЄ), Європейського банку реконструкції і розвитку (ЄБРР), Міжнародного валютно-
го фонду (МФВ). У січні 1994 р. був підписаний Будапештський меморандум про гарантії
безпеки України взамін на проголошення Україною без’ядерного статусу (країни-гаран-
ти: США, Велика Британія, Росія). У лютому 1994 р. Україна приєднується до Програми
НАТО «Партнерство заради миру».
     У 1994 р. відбулися позачергові вибори до Верховної Ради України та Президента
України (обрано Леоніда Кучму).
     Президент Леонід Кучма (1994–1999, 1999–2004): відновив вертикаль виконав-
чої влади. Проведено приватизацію, але значно поширилася корупція, а «тіньова еко-
номіка» становила 50 % економіки, практично було побудовано олігархічну систему.
28 вересня 1996 р. ухвалено Конституцію України (президентсько-парламентська ре-

64        Історія України
---
спубліка). У вересні 1996 р. купони багаторазового використання замінені новою націо-
нальною валютою — гривнею. У зовнішній політиці Леонід Кучма дотримувався принци-
пу багатовекторності. Йому не вдалося домогтися рівноправності у відносинах з Росією.
     У 1995 р. Україна вступила до Ради Європи; у 2002 р. підписаний план конкретних
дій щодо вступу України до НАТО.
     25 березня 1999 р. в автокатастрофі загинув лідер Народного руху України В’ячес-
лав Чорновіл, який був серйозним конкурентом Кучми на майбутніх президентських ви-
борах.
     У 2001 р. Україну охопила політична криза, пов’язана з вбивством опозиційного жур-
наліста Георгія Гонгадзе («касетний скандал»), яка перейшла в акцію «Україна без Куч-
ми!».
     Після парламентських виборів 2002 р. Леонід Кучма запропонував перетворити
Україну на парламентсько-президентську республіку та розпочав підготовку свого на-
ступника, яким обрав голову Донецької ОДА Віктора Януковича (особу з кримінальним
минулим).
     На президентських виборах 2004 р. відбулися масові фальсифікації на користь Ві-
ктора Януковича, що призвело до Помаранчевої революції. 8 грудня 2004 р. було про-
ведено конституційну реформу: Україна стала парламентсько-президентською рес-
публікою. В результаті переголосування другого туру президентських виборів главою
держави обрано Віктора Ющенка.
     Президент Віктор Ющенко (2005–2010 рр.):                       урядові кризи (прем’єр-міністри
Юлія Тимошенко, Юрій Єхануров, Віктор Янукович); відродження національної пам’я-
ті; Голодомор 1932–1933 рр. законодавчо визнаний геноцидом українського народу. У
2008 р. Україна стала членом Світової організації торгівлі (СОТ); проходять торговельні
війни з Росією.
     У зовнішній політиці загострюються відносини з Росією. У 2003 р. стався Тузлов-
ський конфлікт (будівництво Росією дамби в Керченській протоці). Ще більше загостри-
лися російсько-українські відносини під час збройної агресії Росії проти Грузії у 2008 р.
     На президентських виборах 2010 р. главою держави обрано Віктора Януковича,
прем’єр-міністром стає Микола Азаров. Янукович здійснює конституційний перево-
рот та узурпує владу, в Україні знов постає президентсько-парламентська республіка.
Відбувається переслідування лідерів опозиції (Юлія Тимошенко потрапила до в’язниці).
Україна укладає невигідні для неї Харківські угоди (2010 р.) з Росією. В парламентській
діяльності Януковича підтримує Партія регіонів.
     У період становлення незалежної України відбувається процес відродження Україн-
ської греко-католицької церкви (митрополит — Любомир Гузар).
     Першим космонавтом незалежної України стає Леонід Каденюк.

                                                           Розвиток України як незалежної держав     65
---
   29.           Європейський вибір
                 України. Російсько-
                 українська війна
Основні дати                Листопад 2013 — лютий 2014 рр. — Революція гідності,
                            повалення авторитарного режиму.
                            Червень 2014 р. — обрання Петра Порошенка Президентом
                            України.
                            2014 р. — підписання Україною Угоди про асоціацію з
                            Європейським Союзом (ЄС).
                            Вересень 2014 р., лютий 2015 р. — Мінські домовленості.
                            24 лютого 2022 року — початок повномасштабного
                            вторгнення Росії в Україну.
                            2022 р. — оборона Києва, Маріуполя, трагедія в Бучі.

Основні                     Безвізовий режим, волонтерський рух, гібридна війна,
поняття й терміни           «денацифікація» України, добробат, Євромайдан, злочин
                            агресії, інтеграція, кіборги, колабораційна діяльність, люстрація,
                            рашизм, реімперіалізація, російсько-українська війна, руській
                            мир, «статус кандидата на членство в ЄС», тимчасово
                            окупована територія, томос.

Назви                       Європейський Союз.

Персоналії                  Петро Порошенко, Володимир Зеленський.

Основні події
     Причини Революції гідності:
     ●    відмова влади від вступу до Європейського Союзу;
     ●    узурпація влади Віктором Януковичем;
     ●    економічна криза;
     ●    посилення корупції;
     ●    свавілля органів правопорядку;
     ●    порушення владою прав і свобод людини;
     ●    репресії проти опозиції.

     Привід до Революції гідності: відмова адміністрації Януковича від підписання Уго-
ди про асоціацію України та Європейського Союзу на Вільнюському саміті ЄС.
     Наприкінці листопада 2013 р. на Майдані Незалежності у Києві починають збирати-
ся протестувальники, відбуваються мітинги по всій Україні. В ніч на 30 листопада 2013
р. бійці спецназу оточили протестувальників (переважно студентів) на Майдані та ви-
тіснили їх із площі. Влада намагалася налякати суспільство, вийшло навпаки. У відпо-
відь на побиття мітингарів на центральній площі Києва 1 грудня зібрався мітинг, на якому

66        Історія України
---
були присутні близько 1,5 млн людей. Розпочався новий Майдан, на площі Незалежності
з’явилося наметове містечко, до Києва з усієї України з’їжджалися протестувальники. На
території України починається хвиля повалення та демонтажу пам’ятників лідеру біль-
шовиків Леніну. 8 грудня 2013 р. відбувся «Марш мільйонів» на Майдані Незалежності. У
грудні 2013 р. силовики спробували штурмувати Євромайдан в урядовому кварталі, ти-
сячі киян вийшли на допомогу протестувальникам. 29 грудня 2013 р. був організований
мирний автопробіг до резиденції президента в Межигір’ї.
     16 січня 2014 р. Верховна Рада України ухвалює «диктаторські закони», спрямовані
на порушення конституційних прав і свобод громадян (були скасовані 28 січня 2014 р.).
22 січня 2014 р. — перші жертви Революції гідності: смерть Сергія Нігояна та Михайла
Жизневського, починає свій відлік «Небесна Сотня». 18–20 лютого 2014 р. — криваві
сутички у центрі Києва, підпал Будинку профспілок, загибель багатьох євромайданівців.
У ніч з 21 на 22 лютого 2014 р. Віктор Янукович утік з Києва, пізніше перебрався на тери-
торію Росії; був усунений з посади Президента України.
     Волонтерський рух           — всеукраїнський рух, зокрема із забезпечення ресурсами
українських військових, які стримують збройну агресію Росії.
     Тимчасово окупована територія — частина території України, яка контролюється
Російською Федерацією внаслідок її агресії.
     Анексія    — насильницьке приєднання державою всієї або частини території іншої
держави в односторонньому порядку.
     Анексія Кримського півострову розпочалася 20 лютого 2014 р. акціями сепаратис-
тів; російські бойовики та військові без розпізнавальних знаків захопили урядові уста-
нови, військові частини та аеродроми Криму. Російські військові окупували півострів. 16
березня 2014 р. окупаційною владою Криму було проведено «референдум» про неза-
лежність АР Крим, після якого відбулося незаконне включення до складу Російської Фе-
дерації.
     Антитерористична операція на сході України / Операція Об’єднаних Сил Украї-
ни (АТО/ООС) — комплекс спеціальних заходів, спрямованих на протидію діяльності не-
законних російських та проросійських збройних формувань на сході України.
     У квітні 2014 р. розпочалися бойові дії на Донбасі. Серпень 2014 р. — Іловайська
трагедія. 17 жовтня 2014 р. — Женевські домовленості про припинення вогню на сході
України (Україна, ЄС, США та РФ).
     Гібридна війна — військові дії, інструментом яких є створення державою-агресо-
ром в державі, щодо якої здійснюється агресія, протиріч та конфліктів, щоб надалі їх ви-
користовувати для досягнення своїх політичних цілей.
     11 травня 2014 р. проросійськими силами проведено «референдуми» на території
окремих районів Донецької та Луганської областей щодо їх суверенізації.
     Добровольчі батальйони — військові, поліційні та парамілітарні формування, вступ
до яких відбувався на добровольчій основі, створені з 2014 року у відповідь на росій-
ську агресію для захисту територіальної цілісності та суверенітету України.
     2014–2015 рр. — бої за Донецький аеропорт («кіборги»). 2014, 2015 рр. — Мінські
домовленості представників ОБСЄ, України та РФ про припинення вогню.
     Президент Петро Порошенко (2014–2019): сприяв декомунізації, деолігархізації;
проведені поліцейська та судова реформи, отриманий Томос про автокефалію Право-
славної церкви України; підписано Угоду про Асоціацію з ЄС та безвізовий режим з кра-
їнами ЄС.
     Травень 2019 р. — Президентом України обрано Володимира Зеленського.
     24 лютого 2022 р. — початок повномасштабного вторгнення Російської Федерації в
Україну. 2022 р. — оборона Києва, Маріуполя; трагедія Бучі.
     23 червня 2022 року Європейська рада надала Україні статус кандидата на вступ
до Європейського Союзу. 14 грудня 2023 року Європейська рада вирішила розпочати
перемовини щодо вступу України до Європейського Союзу.

                                          Європейський вибір України. Російсько-українська війна  67
---
Ресурси
Програма

●    Рекомендації          щодо     використання           модифікованих           програм       з   української  мови,
     української літератури, історії України, географії для закладів загальної середньої
     освіти (Наказ МОН № 701 від 16.05.2024 р.)4
Підручники
●    Історія України, 7 клас56
●    Історія України, 8 клас7
●    Історія України, 9 клас
●    Історія України, 10 клас8
●    Історія України, 11 клас9

Платформи
●    Всеукраїнська школа онлайн. Історія України10
●    Prometheus. Історія України. Повний курс підготовки до ЗНО11
●    Edera та Освіторія. Повний курс з історії України для підготовки до ЗНО. Історія
     в історіях12

4    https://mon.gov.ua/npa/pro-zatverdzhennia-rekomendatsii-shchodo-vykorystannia-modyfikovanykh-
prohram-z-ukrainskoi-movy-ukrainskoi-literatury-istorii-ukrainy-heohrafii-dlia-zakladiv-zahalnoi-serednoi-
osvity
5    https://lib.imzo.gov.ua/yelektronn-vers-pdruchnikv/konkursniy-vdbr-pdruchnikv-dlya-7-klasu/storya-
ukrani-pdruchnik-dlya-7-klasu-zakladv-zagalno-seredno-osvti/
6    https://lib.imzo.gov.ua/yelektronn-vers-pdruchnikv/8-klas/storya-ukrani-8-klas/
7    https://lib.imzo.gov.ua/yelektronn-vers-pdruchnikv/9-klas/3-storya-ukrani-9-klas/
8    https://lib.imzo.gov.ua/yelektronn-vers-pdruchnikv/10-klas/4-storya-ukrani-10-klas/
9    https://lib.imzo.gov.ua/yelektronn-vers-pdruchnikv/11-klas/4-storya-ukrani-11-klas/
10   https://lms.e-school.net.ua/courses?search_query=історія+україни
11   https://prometheus.org.ua/course/course-v1:ZNO+HISTORY101+2017_T1
12   https://ed-era.com/projects/znohistory/

68         Історія України
---
Автори

Олег Охредько —
вчитель-методист, учитель вищої категорії,
експерт та аналітик ГО «Центр громадянської просвіти “Альменда”»;
автор модельних навчальних програм з історії, автор підручників та
посібників з історії та громадянської освіти;
розробник та ведучий онлайн-уроків з історії.

Вячеслав Майорський —
кандидат педагогічних наук, Заслужений вчитель України,
вчитель-методист, учитель вищої категорії, переможець
Всеукраїнського конкурсу «Учитель року — 2022», автор підручників та
посібників з історії, правознавства та громадянської освіти;
автор модельних навчальних програм з історії;
сертифікований тренер ООН, ОБСЄ, програми «Демократична школа»
та інших міжнародних програм; організатор (не)конференцій EdCamp;
член журі всеукраїнських олімпіад з правознавства та турнірів
юних правознавців, юних філософів; експерт з питань проведення
інституційного аудиту в закладах загальної середньої освіти.

Лариса Коломєєць —
вчителька-методистка, вчителька вищої категорії;
тренерка з неформальної освіти
ГО «Центр громадянської просвіти “Альменда”»;
працює в школі, яка виїхала з тимчасово окупованої території,
і продовжує навчати дітей, які перебувають в окупації та в усьому світі;
авторка посібників з історії та громадянської освіти;
рецензентка підручників з суспільствознавчих дисциплін;
розробниця та ведуча циклу онлайн-уроків з історії;
тренерка з медіаосвіти та прав людини.
---
Наша місія

Наближаємо реінтеграцію населення
(де)окупованих територій та закладаємо основи
гарантій неповторення.